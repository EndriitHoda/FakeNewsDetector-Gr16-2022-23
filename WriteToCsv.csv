lajmi
"Policia konfiskon drogë në Gjakovë, Prishtinë dhe Podujevë
Në kuadër të operacionit “Mjegulla”, Policia e Kosovës ka arrestuar një person të dyshuar dhe është konfiskuar një sasi e lëndëve narkotike prej 6.3 kilogramë.Sipas njoftimit të Policisë, gjatë kontrollit në një depo dhe objekte tjera në Gjakovë janë gjetur mbi 6 kilogramë substacë narkotike ndërsa në Prishtinë dhe Podujevë janë gjetur dhe konfiskuar rreth 88 gramë.“Gjatë kontrollit, janë gjetur edhe rreth 6 kg e 383 gr substancë narkotike,  dyshohet të jetë marihuanë. Kurse në dy lokacione tjera në Prishtinë e Podujevë janë gjetur e konfiskuar edhe: 88 gr substancë narkotike, dyshohet të jetë kokainë, dy shishe qelqi me vaj kanabisi, një revole dhe 24 fishekë dhe dëshmi tjera relevante për rastin”- thuhet në njoftim.Policia njofton se ka arrestuar një person të dyshuar me inicialet B.B, kurse një të dyshuar tjetër, për të cilin Policia thotë se është i njohur për ta, nuk është hasur dhe i është lënë ftesa për lajmërim në polici.I dyshuar është intervistuar dhe me aktvendim nga prokurori i njëjti dërgohet në mbajtje deri në 48 orë.Ndërkaq, gjatë ditës së djeshme Policia e Kosovës njoftoi se ka konfiskuar 40 kilogramë lëndë narkotikë dhe ka arrestuar një të dyshuar.Polica bëri të ditur që personi i dyshuar është intervistuar dhe me aktvendim nga prokurori është dërguar në mbajtje për 48 orë."
"Pamje - Qytetarët bllokojnë rrugën për në Shtërpcë
22:09Për shkak të plagosjes së 11 dhe 21 vjeçarit në Shtërpcë, banorët kanë bllokuar rrugët.Ekipi i KALLXO.com po qëndron në vendin e ngjarjes ku është parë një barrikadë e vendosur nga banorët lokalë në hyrje të Shtërpcës.Sipas pamjeve, banorët kanë barrikaduar rrugën duke vendosur goma të veturave dhe degë të drunjve.Një numër i madh i qytetarëve shihen pranë barrikadave teksa situata po monitorohet nga Policia e Kosovës. 21:34-  Qytetarët bllokojnë rrugët në ShtërpcëPër shkak të plagosjes së 11 dhe 21 vjeçarit në Shtërpcë, banorët kanë bllokuar rrugët.Lajmin për KALLXO.com e ka konfirmuar edhe kryeprokurori i Ferizajt, Shukri Jashari.       Ekipi i KALLXO.com po qëndron në vendin e ngjarjes ku është parë një barrikadë e vendosur nga banorët lokalë në hyrje të Shtërpcës.19:50-Spitali i Gracanicës: Të plagosurit janë më gjendje stabileBosko Odaloviq, kirurg në Spitalin e Garaçanicë, tha për mediat se të dy serbët e plagosur sot në afërsi të Shtërpcës, janë pranuar me plagë nga armë zjarri dhe janë duke trajtuar  në Spitalin e Graçanicës.Ai tha se gjendja e të plagosurve është stabile.“Gjendja e pacientëve është stabile dhe do të respektohet i gjithë protokolli për trajtimin e tyre… Janë në gjendje stabile, te ne dhe s’ka nevojë që të transferohen diku tutje”- ka thënë për media dr. Odaloviq.18:57-Bllokohet rruga për të hyrë dhe dalë nga ShtërpcaRrugët për të hyrë dhe dalë nga Shtërpca, janë bllokuar nga banorët.Lajmin për KALLXO.com e ka konfirmuar kryeprokurori i Ferizajt, Shukri Jashari.18:51-Plagosja e dyfishtë në Shtërpcë, i përfshirë një pjesëtar i FSK-sëMinistri i Mbrojtjes, Armend Mehaj ka njoftuar se në këtë rast është i përfshirë një pjesëtar i Forcës së Sigurisë së Kosovës, ndaj të cilit Mehaj tha se do të trajtohet sipas rregulloreve dhe ligjeve që janë në fuqi në Ministrinë e Mbrojtjes dhe FSK-së.“Tani u njoftova se në rastin që ka ndodhur në Shtërpcë është përfshirë një pjesëtar i Forcës së Sigurisë së Kosovës. Me rastin janë duke u marrë organet e sigurisë dhe drejtësisë. I njëjti do ta trajtohet edhe sipas rregulloreve dhe ligjeve që kemi në fuqi në Ministrinë e Mbrojtjes dhe Forcës së Sigurisë”- shkruan Mehaj.17:40-Plagosja e dyfishtë në Shtërpcë, arrestohet një i dyshuarPolicia e Kosovës ka bërë të ditur se ka arrestuar një të dyshuar me inicialet A. K. për plagosjen e dy personave në Shtërpcë.“Policia Rajonale e Ferizajt, pas një pune intensive hetimore, grumbullimit të informacioneve në terren kanë identifikuar e më pas kanë arrestuar të dyshuarin A. K. (M/K) i moshës 33 vjeçar”- thuhet në njoftim.Sipas policisë, i dyshuari është duke u shoqëruar në Policinë Rajonale të Ferizajt, përkatësisht Sektorin Rajonal të Hetimeve, për veprime tjera hetimore.17:27-Plagosen dy persona në Shtërpcë me armë zjarriDy persona dyshohet se janë plagosur me armë zjarri nga një person ose disa persona të panjohur të cilët u thanë se ishin me një automjet të udhëtarëve në lëvizje.Automjeti u tha se po qarkullonte nga Shtërpca në drejtim të Ferizajt dhe se personat e lënduar janë një 11 vjeçar dhe tjetri rreth 31 vjeçar.Ngjarja sipas njoftimit të Policisë së Kosovës ka ndodhur sot rreth orës 15:19 në fshatin Drajkovc të Shtērpcës. "
"EULEX-i dënon palgosjen në Shtërpcë, përgëzon Policinë për reagim të shpejtë
Shefi i misionit të EULEX-it, Lars-Gunnar Wigemark ka reaguar rreth plagosjes së dy personave në Shtërpcë gjatë ditës së sotme.Përmes një postimi Wigemark ka thënë se EULEX-i dënon sulmin ndaj dy rinjëve dhe ka përgëzuar Policinë e Kosovës për reagim të shpejtë dhe arrestimin e një të dyshuari.“EULEX-i dënon sulmin e pakuptimtë të sotëm kundër një të riu dhe një djali në Shtërpcë dhe u uron shërim të shpejtë. Mendimet tona janë me familjet e tyre dhe komunitetin lokal. Në të njëjtën kohë, ne përgëzojmë Policinë e Kosovës për reagimin e shpejtë dhe arrestimin e një të dyshuari”- shkruan Wigemark.Ai shton se në përputhje me mandatin e tij, EULEX. do të monitorojë nga afër hetimin dhe çdo procedurë të mëvonshme ligjore në këtë rast.KALLXO.com është duke qëndruar në vendin e ngjarjes ku është parë një barrikadë e vendosur nga banorët lokalë në hyrje të Shtërpcës.Në vendngjarje gjithashtu janë parë edhe Policia e Kosovës të cilët po e monitorojnë situatën.Gjatë ditës së sotme KALLXO.com ka raportuar se janë plagosur dy persona në Shtëprcë.Lidhur me rastin, Policia e Kosovës njoftoi se ka arrestuar një të dyshuar me inicialet A. K.Në një komunikatë për media, Policia thotë se nga i dyshuari, hetuesit kanë gjetur e më pas kanë konfiskuar armën e zjarrit (pistoletë) me të cilën dyshohet se është kryer vepra penale.Nga A. K. gjithashtu është konfiskuar edhe automjeti i udhëtarëve me të cilën dyshohet se ka lëvizur ai.Ndërkaq ministri i Mbrojtje, Armend Mehaj ka njoftuar se në këtë rast është i përfshirë një pjesëtar i Forcës së Sigurisë së Kosovës, ndaj të cilit Mehaj tha se do të trajtohet sipas rregulloreve dhe ligjeve që janë në fuqi në Ministrinë e Mbrojtjes dhe FSK-së.EULEX condemns today’s senseless attack against a young man and a boy in Štrpce/Shtërpcë and wish them a speedy recovery. Our thoughts are with their families and the local community. At the same time, we commend the @Kosovo_Police for reacting swiftly and arresting a suspect.— Lars-Gunnar Wigemark (@LarsGWigemark) January 6, 2023PAMJE – Qytetarët bllokojnë rrugët në Shtërpcë"
"Bllokimi i rrugëve në Shtërpcë, turistët anulojnë rezervimet në Hotele të Brezovicës
Për shkak të plagosjes së 11 dhe 21 vjeçarit në Shtërpcë, banorët kanë bllokuar rrugët.Si pasojë e kësaj, është pamundësuar edhe kalimi i qytetarëve të cilët kanë zgjedhur Brezovicën për pushime dimërore.KALLXO.com ka kontaktuar me një nga hotelet, të cilët kanë konfirmuar se qytetarët kanë anuluar rezervimet e tyre pasi nuk kanë pasur mundësi të kalojnë për në Brezovicë, si pasojë e bllokimit të rrugëve.“Shkaku që është e premte e kemi fluksin e lartë të mysafirëve, por për shkak të plagosjes që ka ndodhur, shumë mysafirë janë kthy rrugës. Na kanë telefonu dhe na kanë pyetur për ndonjë alternativë tjetër sepse shumica kanë ardhë nga Shtërpca dhe rruga ka qenë e bllokuar”- kanë thënë për KALLXO.com nga recepsioni i një nga bisneseve në Brezovicë.Nga hotelet thonë se turistët kanë provuar që  të kalojnë edhe nga Prizreni, mirëpo edhe aty ka qenë e bllokuar.Bllokimin e rrugëve për KALLXO.com e ka konfirmuar edhe kryeprokurori i Ferizajt, Shukri Jashari, i cili tha se banorët e Shtërpcës kanë bollukar rrugët që shërbejnë për hyrje dhe dalje.Në lidhje me rastin e plagosjes, Policia e Kosovës ka bërë të ditur se ka arrestuar një të dyshuar me inicialet A. K.Në një komunikatë për media, Policia thotë se nga i dyshuari, hetuesit kanë gjetur e më pas kanë konfiskuar armën e zjarrit (pistoletë) me të cilën dyshohet se është kryer vepra penale.Nga A. K. gjithashtu është konfiskuar edhe automjeti i udhëtarëve me të cilën dyshohet se ka lëvizur ai.Ndërkaq ministri i Mbrojtje, Armend Mehaj ka njoftuar se në këtë rast është i përfshirë një pjesëtar i Forcës së Sigurisë së Kosovës, ndaj të cilit Mehaj tha se do të trajtohet sipas rregulloreve dhe ligjeve që janë në fuqi në Ministrinë e Mbrojtjes dhe FSK-së.Bllokohet rruga për të hyrë dhe dalë nga ShtërpcaPlagosja e dyfishtë në Shtërpcë, arrestohet një i dyshuar"
"PAMJE - Qytetarët bllokojnë rrugët në Shtërpcë
Për shkak të plagosjes së 11 dhe 21 vjeçarit në Shtërpcë, banorët kanë bllokuar rrugët.Lajmin për KALLXO.com e ka konfirmuar edhe kryeprokurori i Ferizajt, Shukri Jashari.Ekipi i KALLXO.com po qëndron në vendin e ngjarjes ku është parë një barrikadë e vendosur nga banorët lokalë në hyrje të Shtërpcës.Në vendngjarje gjithashtu janë parë edhe Policia e Kosovës të cilët po e monitorojnë situatën.Gjatë ditës së sotme KALLXO.com ka raportuar se janë plagosur dy persona në Shtëprcë.Lidhur me rastin, Policia e Kosovës njoftoi se ka arrestuar një të dyshuar me inicialet A. K.Në një komunikatë për media, Policia thotë se nga i dyshuari, hetuesit kanë gjetur e më pas kanë konfiskuar armën e zjarrit (pistoletë) me të cilën dyshohet se është kryer vepra penale.Nga A. K. gjithashtu është konfiskuar edhe automjeti i udhëtarëve me të cilën dyshohet se ka lëvizur ai.Ndërkaq ministri i Mbrojtje, Armend Mehaj ka njoftuar se në këtë rast është i përfshirë një pjesëtar i Forcës së Sigurisë së Kosovës, ndaj të cilit Mehaj tha se do të trajtohet sipas rregulloreve dhe ligjeve që janë në fuqi në Ministrinë e Mbrojtjes dhe FSK-së."
"Rrjeti i OJQ-ve AVONET: Plagosja e dy të rinjve është rast makabër
Rrjeti i Organizatave joqeveritare “AVONET” ka reaguar në lidhje me plagosjen e 11 dhe 21 vjeçarit në Shtërpcë.AVONET thotë se dënojnë këtë vepër dhe kanë kërkuar që autori të merr dënimin e merituar duke shtuar se ky rast nuk guxon që të cenojë bashkëjetesën mes qytetarëve në atë regjion.“AVONET, dënon fuqishëm këtë veprim makabër dhe kërkon që autori i këtij akti të merr dënimin e merituar dhe veprimet e tilla e cenojnë frymën e mirë të bashkëjetesës. Bashkëjetesa mes komuniteteve është dëshmuar se në Shterpcë dhe në regjionin e Ferizajt janë thellësisht të ndërtuara, e ky rast nuk guxon të lejoj që kjo bashkëjetesë të cenoj raportet mes qytetarëve”- thuhet në reagim.Gjithashtu, AVONET ka kërkuar që institucionet e Kosovës të trajtojnë me seriozitet rastin.“AVONET kërkon që institucionet e Republikës së Kosovës që të trajtojnë me seriozitetin më të lartë këtë rast. AVONET, shpreh mirënjohje dhe konsideron se Policia e Kosovës ka treguar efikasitetin më të lartë dhe ka arritur të arrestoj kryesin e veprës. Të plagosurve ju dëshirojmë shërim të shpejtë dhe nesër së bashku të festojmë krishtlindjet e besimtareve ortodoks”- thuhet mes tjerash në reagim.Në lidhje me rastin Policia e Kosovës ka bërë të ditur se ka arrestuar një të dyshuar me inicialet A. K.Në një komunikatë për media, Policia thotë se nga i dyshuari, hetuesit kanë gjetur e më pas kanë konfiskuar armën e zjarrit (pistoletë) me të cilën dyshohet se është kryer vepra penale.Ndërkaq ministri i Mbrojtje, Armend Mehaj ka njoftuar se në këtë rast është i përfshirë një pjesëtar i Forcës së Sigurisë së Kosovës.Kryeprokurori i Ferizajt, Shukri Jashari në një prononcim për KALLXO.com ka njoftuar se rrugët për të hyrë dhe dalë nga Shtërpca, janë bllokuar nga banorët.Plagosja e dyfishtë në Shtërpcë, i përfshirë një pjesëtar i FSK-së"
"OSBE për plagosjen në Shtërpcë
Misioni i OSBE-së në Kosovë ka reaguar në lidhje me plagosjen e dy personave në Shtërpcë.OSBE thotë se dënojnë ashpër plagosjen dhe kanë mirëpritur veprimet e shpejta të Policisë së Kosovës në arrestimin e të dyshuarit për rastin.“Ne dënojmë me termat më të ashpër të shtënat me makinë në afërsi të Shtërpcës më herët gjatë ditës së sotme, në të cilën u plagosën dy persona. Veprimi i shpejtë i Policisë së Kosovës në arrestimin e një autori të dyshuar është i mirëseardhur dhe duhet të ndiqet nga personat përgjegjës që të sillen para drejtësisë”- shkruan OSBE.“Duhet të ketë zero tolerancë për akte të tilla dhune”- shton OSBE.Në lidhje me rastin Policia e Kosovës ka bërë të ditur se ka arrestuar një të dyshuar me inicialet A. K.“Policia Rajonale e Ferizajt, pas një pune intensive hetimore, grumbullimit të informacioneve në terren kanë identifikuar e më pas kanë arrestuar të dyshuarin A. K. (M/K) i moshës 33 vjeçar”- thuhet në njoftim.Në një komunikatë për media, Policia thotë se nga i dyshuari, hetuesit kanë gjetur e më pas kanë konfiskuar armën e zjarrit (pistoletë) me të cilën dyshohet se është kryer vepra penale.Nga A. K. gjithashtu është konfiskuar edhe automjeti i udhëtarëve me të cilën dyshohet se ka lëvizur ai.Ndërkaq ministri i Mbrojtje, Armend Mehaj ka njoftuar se në këtë rast është i përfshirë një pjesëtar i Forcës së Sigurisë së Kosovës.“Tani u njoftova se në rastin që ka ndodhur në Shtërpcë është përfshirë një pjesëtar i Forcës së Sigurisë së Kosovës. Me rastin janë duke u marrë organet e sigurisë dhe drejtësisë. I njëjti do ta trajtohet edhe sipas rregulloreve dhe ligjeve që kemi në fuqi në Ministrinë e Mbrojtjes dhe Forcës së Sigurisë”- shkruan Mehaj.Kryeprokurori i Ferizajt, Shukri Jashari në një prononcim për KALLXO.com ka njoftuar se rrugët për të hyrë dhe dalë nga Shtërpca, janë bllokuar nga banorët.Plagosja e dyfishtë në Shtërpcë, arrestohet një i dyshuar"
"Reagon presidentja Osmani për plagosjen e dyfishtë në Shtërpcë
Presidentja e Kosovës, Vjosa Osmani ka reaguar pas plagosjes së dy personave në Shtërpcë.Osmani ka thënë se plagosja e dy të rinjve është akt i pa tolerueshëm dhe se institucionet e Kosovës janë të përkushtuara qr qytetarëve t’u ofrohet ambient i sigurtë.“Plagosja e të rinjve 11 dhe 21 vjeçar në Shtërpcë është akt i pa tolerueshëm, ndaj autori duhet të vihet para drejtësisë. Institucionet e Kosovës janë të përkushtuara maksimalisht që qytetarëve pa dallim etnie t`u ofrohet ambient i sigurt dhe i qetë”- thotë Osmani.Presidentja ju ka uruar të plagosurve shërim të shpejtë dhe ka ftuar organet e sigurisë të trajtojnë me urgjencë rastin.“Të plagosurve ju dëshiroj shërim të shpejtë, ndërkaq ftoj organet e sigurisë që rastin ta trajtojnë urgjentisht e sipas ligjit”- shton Osmani.Në lidhje me rastin Policia e Kosovës ka bërë të ditur se ka arrestuar një të dyshuar me inicialet A. K.“Policia Rajonale e Ferizajt, pas një pune intensive hetimore, grumbullimit të informacioneve në terren kanë identifikuar e më pas kanë arrestuar të dyshuarin A. K. (M/K) i moshës 33 vjeçar”- thuhet në njoftim.Në një komunikatë për media, Policia thotë se nga i dyshuari, hetuesit kanë gjetur e më pas kanë konfiskuar armën e zjarrit (pistoletë) me të cilën dyshohet se është kryer vepra penale.Nga A. K. gjithashtu është konfiskuar edhe automjeti i udhëtarëve me të cilën dyshohet se ka lëvizur ai.Ndërkaq ministri i Mbrojtje, Armend Mehaj ka njoftuar se në këtë rast është i përfshirë një pjesëtar i Forcës së Sigurisë së Kosovës.“Tani u njoftova se në rastin që ka ndodhur në Shtërpcë është përfshirë një pjesëtar i Forcës së Sigurisë së Kosovës. Me rastin janë duke u marrë organet e sigurisë dhe drejtësisë. I njëjti do ta trajtohet edhe sipas rregulloreve dhe ligjeve që kemi në fuqi në Ministrinë e Mbrojtjes dhe Forcës së Sigurisë”- shkruan Mehaj.Kryeprokurori i Ferizajt, Shukri Jashari në një prononcim për KALLXO.com ka njoftuar se rrugët për të hyrë dhe dalë nga Shtërpca, janë bllokuar nga banorët.Plagosja e dyfishtë në Shtërpcë, arrestohet një i dyshuar"
"Policia e Kosovës: Personat e plagosur në Shtërpcë janë të moshës 11 dhe 21 vjeçare
Dy persona janë plagosur para disa orësh në Shtërpcë.Policia e Kosovës ka sqaruar se pas verifikimit të moshës së tyre, kanë rezultuar se njëri nga ta është 11 vjeçar dhe tjetri 21 vjeç.“Në lidhje me personat e plagosur në Shtërpcë, fillimisht nga informatat e para që kemi pranuar,  ju kemi njoftuar se janë plagosur dy persona, një person 11 vjeçar dhe një person 31 vjeçar. Mirëpo, Sektori Rajonal i Hetimeve, pasi ka bërë verifikimin e personave të plagosur dhe moshës së tyre, rezulton të jenë plagosur, një person 11 vjeçar dhe një person 21 vjeçar”- thuhet në njoftim.Në njoftimet fillestare në lidhje me rastin, Policia njoftoi se bëhej fjalë për plagosjen e dy personave njëri rreth 11 vjeçar dhe tjetri rreth 31 vjeçar.Në lidhje me rastin Policia e Kosovës ka bërë të ditur se ka arrestuar një të dyshuar me inicialet A. K.“Policia Rajonale e Ferizajt, pas një pune intensive hetimore, grumbullimit të informacioneve në terren kanë identifikuar e më pas kanë arrestuar të dyshuarin A. K. (M/K) i moshës 33 vjeçar”- thuhet në njoftim.Në një komunikatë për media, Policia thotë se nga i dyshuari, hetuesit kanë gjetur e më pas kanë konfiskuar armën e zjarrit (pistoletë) me të cilën dyshohet se është kryer vepra penale.Nga A. K gjithashtu është konfiskuar edhe automjeti i udhëtarëve me të cilën dyshohet se ka lëvizur ai.Ndërkaq ministri i Mbrojtje, Armend Mehaj ka njoftuar se në këtë rast është i përfshirë një pjesëtar i Forcës së Sigurisë së Kosovës.“Tani u njoftova se në rastin që ka ndodhur në Shtërpcë është përfshirë një pjesëtar i Forcës së Sigurisë së Kosovës. Me rastin janë duke u marrë organet e sigurisë dhe drejtësisë. I njëjti do ta trajtohet edhe sipas rregulloreve dhe ligjeve që kemi në fuqi në Ministrinë e Mbrojtjes dhe Forcës së Sigurisë”- shkruan Mehaj.Kryeprokurori i Ferizajt, Shukri Jashari në një prononcim për KALLXO.com ka njoftuar se rrugët për të hyrë dhe dalë nga Shtërpca, janë bllokuar nga banorët.Plagosja e dyfishtë në Shtërpcë, arrestohet një i dyshuar"
"Spitali i Gracanicës: Të plagosurit janë më gjendje stabile
Bosko Odaloviq, kirurg në Spitalin e Garaçanicë, tha për mediat se të dy serbët e plagosur sot në afërsi të Shtërpcës, janë pranuar me plagë nga armë zjarri dhe janë duke trajtuar  në Spitalin e Graçanicës.Ai tha se gjendja e të plagosurve është stabile.“Gjendja e pacientëve është stabile dhe do të respektohet i gjithë protokolli për trajtimin e tyre… Janë në gjendje stabile, te ne dhe s’ka nevojë që të transferohen diku tutje”- ka thënë për media dr. Odaloviq.Pasditen e sotme dy serbë të rinj janë plagosur me armë zjarri në afërsi të Shtërpcës nga një makinë në lëvizje.Ndërkohë, polica ka bërë të ditur se ka arrestuar një të dyshuar, A. K. 33 vjeçar, për këtë rast.Plagosja e dyfishtë në Shtërpcë, arrestohet një i dyshuar "
"Dy aksidente në rrugën Prishtinë - Podujevë, lëndohen 6 persona
Dy aksidente trafiku kanë ndodhur në rrugën Prishtinë – Podujevë, një në fshatin Trudë dhe një në Sekiraqë.Lajmin për KALLXO.com e ka konfirmuar zëdhënësja e Policisë së Kosovës, Florie Ahmeti.“Sot rreth 17:30, në rrugën Prishtinë -Podujevë, ( në fshatin Trudë dhe në fshatin Sekiraqë), kanë ndodhur dy aksidente trafiku”- ka thënë Ahmeti.Ahmeti thotë se në fshatin Trudë janë përfshirë dy automjete, ku si pasojë e aksidentit janë lënduar katër persona, ndërsa po ashtu në fshatin Sekiraqë janë përfshirë dy vetura dhe raportohet për dy persona të lënduar.“Në Trudë janë përfshirë dy automjete, ku si pasojë e aksidentit janë lënduar katër persona. Ndërsa në fshatin Sekiraqë janë te përfshira dy automjete dhe raportohet për dy persona të lënduar”- ka konfirmuar Ahmeti për KALLXO.com.Më tej, Ahmeti tha se njësiti i trafikut rajonal është duke u marrë me të dyja rastet.Një qytetar ka dërguar foto në KALLXO.com, ku shihen pamje nga aksidentet."
"'Çnjohja' e Kosovës - A ekziston diçka e tillë?
Herë pas here, liderët shtetërorë të Serbisë dalin me deklarata në lidhje me vendet që po tërheqin njohjen e pavarësisë së Kosovës. Së fundmi, një gjë e tillë është bërë nga presidenti serb, Aleksandar Vuçiq, i cili ka pretenduar se nëntë shtete e kanë tërhequr njohjen e pavarësisë së Kosovës. Sipas tij edhe një vend tjetër, i dhjeti, po pritet të veprojë njëjtë.“Kemi nëntë (vende) që kanë tërhequr njohjen – Somalia, Burkina Faso, Gaboni, Esëatini, Libia, Guinea, Antigua dhe Barbuda, Maldivet, Shën Lucia, ne jemi duke pritur për të dhjetin” – citohet të ketë thënë Vuçiq sipas raportimit të Tanjug.Një ditë pas deklaratës së presidentit serb, Ministria e Punëve të Jashtme dhe e Diasporës së Kosovës ka reaguar në lidhje me këtë çështje.“Ministria e Punëve të Jashtme dhe Diasporës e Republikës së Kosovës, njofton që nuk ka ASNJË njoftim në MPJD dhe as në misionet e Republikës së Kosovës, rreth pretendimeve të djeshme të presidentit serb se disa shtete paskan tërhequr njohjen” – thuhet në reagim.Sipas deklaratës se MPJD-së, një pretendim i tillë nuk është vërtetuar as pas bisedave personale me përfaqësues në nivele të ndryshme të këtyre shteteve, por as pas konsultimit me partnerët e rëndësishëm të Kosovës.“Çështjet e hapura mes Republikës së Kosovës dhe Serbisë zgjidhen me dialog dhe jo me kampanja destruktive mediale. Serbia duhet që urgjentisht të heqë dorë nga sulmet agresive ndaj Kosovës dhe sovranitetit të saj dhe t’i kthehet tryezës së negociatave me në qendër njohjen e ndërsjelltë”- thuhej tutje në reagim.KALLXO.com ka kontaktuar qeveritë e këtyre vendeve dhe është në pritje të përgjigjeve të secilit prej vendeve të përmendura nga presidenti i Serbisë, Aleksandar Vuçiq.Ndërsa, në web-faqen e MPJD-së, është e publikuar lista e njohjeve të pavarësisë së Kosovës në të cilën janë 117 vende, duke përfshirë edhe këto për të cilat presidenti serb pretendon se kanë tërhequr njohjet.Politologu Nexhmedin Spahiu, në një prononcim për KALLXO.com ka thënë se në diplomaci nuk ekziston akti i çnjohjes së një kombi.“Nuk ekziston si akt, akti i ç’njohjes, kur Kosova njihet prej një shteti i dërgohet nota e njohjes Qeverisë së Kosovës. Nuk ka logjikë të ekzistojë akti i çnjohjes. Nëse nuk e njeh një komb, përkatësisht nuk e njeh pavarësinë e sovranitetin e shtetit që ka krijuar ai komb, nuk ke kujt të ja dërgosh atë notë. Nëse nuk e njeh atë shtet nuk mund të komunikosh me dikë që nuk e njeh” – tha ai.“Ne nuk e njohim ekzistencën e banorëve të planetit Mars, andaj nuk kemi se si të komunikojmë me ta. Nëse do t’i njihnim do të ishte jashtë logjike t’u thoni më pas atyre jo jo ju nuk ekzistoni. Nëse ata do të zhdukeshin, ne mund të konstatojmë se janë zhdukur por nuk do të mund të pohonim se nuk kanë ekzistuar nëse veç një herë do ta njihnim ekzistencën e tyre. Sot nuk ekziston më shteti Gjermania Lindore, por ai nuk është çnjohur, thjeshtë nuk ekziston më ”- shtoi ai.Sipas tij, në diplomaci mund të ketë ngrirje të marrëdhënieve diplomatike. Profesor Spahiu ka përmendur rastin e SHBA-së dhe Shqipërisë.“Ka prishje ose pushim të marrëdhënieve diplomatike. Ja një shembull, në vitin 1922 SHBA-ja e kanë njohur Shqipërinë dhe kanë vendosur marrëdhënie diplomatike me të. Në vitin 1945 i kanë ndërprerë marrëdhëniet, është mbyllë ambasada e SHBA në Tiranë. Më 1991 janë rivendosur marrëdhëniet diplomatike, është vendosur ambasada amerikane në Tiranë dhe ambasada shqiptare në Uashington, por nuk ka pasur aty akt të rinjohjes vetëm rivendosje të marrëdhënieve diplomatike”- tha ai.Profesor Spahiu ka vlerësuar se deklaratat për tërheqje të njohjeve e dëmtojnë Kosovën sepse mund të ndikojnë tek vendet që kanë hezitim.“Këto raportime e dëmtojnë Kosovën, sepse edhe nëse nuk ka efekt juridik ka efekt praktik i cili është që i bënë tjerët që të hezitojnë të të njohin, por përgjithësisht shtetet që i ka përmend presidenti serb, nuk janë shtete serioze, nuk janë shtete që kanë ndonjë peshë në arenën ndërkombëtare” – ka theksuar ai.Donika Gërvalla, ministre e Punëve të Jashtme dhe Diasporës në intervistë në ‘Kallxo Pernime’ ka mohuar që gjatë mandatit të saj të ketë pasur ndonjë njoftim nga ndonjë shtet për tërheqje të njohjeve.“Ne nuk kemi asnjë informacion për një listë të tillë të thashethemeve që kanë qenë publike, jemi përpjekur ti verifikojmë dhe kemi konkluduar që Vuçiq synon të manipuloj në rradhë të parë opinionin në Serbi dhe pastaj edhe të tjerët me listat që përmend sepse s’kemi parë asnjë indikacion që ndonjëri prej shteteve që mund të jetë në këtë proces” – pati thënë ajo.Njohja e fundit Kosovës i ka ardhur më 1 shkurt të vitit 2021, si zotim i marrëveshjes së Uashtingtonit.Marrëveshja e Uashtingtonit e nënshkruar më 4 shtator 2020 kishte paraparë edhe moratoriumin një vjeçar sipas të cilit Serbia do të ndalonte fushatën largimin e njohjeve të shtetit të Kosovës ndërsa Kosova për 1 vit do të ndalonte aplikimin për anëtarësimin e Kosovës në organizata ndërkombëtare.Kjo nuk është hera e parë që liderët serbë flasin për ‘çnjohje’ të pavarësisë së Kosovës. Një gjë e tillë është bërë edhe në janar të vitit 2020, teksa po i drejtohej Komitetit për Punë të Jashtme në Parlamentin serb, ministri i Punëve të Jashtme, Ivica Daçiq, kishte deklaruar se 17 vende e kanë tërhequr njohjen ose janë duke i ridefinuar pozicionet e tyre për Kosovën, shtete si: Ghana, Burundi, Lesotho, Sao Tome, Surinami, Liberia, Guinea e re, Dominika, Grenada, Guinea- Bissau, Unioni i Komoros, Ishujt Solomon, Madagaskari, Palau, Togo, Republika e Afrikës qendrore dhe Nauru.Në qershor të vitit 2019, Daçiq deklaroi se Republika e Afrikës Qendrore ka tërhequr njohjen. Kosova i quajti këto deklarata si “fake news”, dhe më pas e akuzoi Serbinë se kishte paguar 340,000 mijë dollarë për këtë vendim."
"Shkelësit recedivist të Kodit të Etikës së Mediave, përfitues nga paratë publike
Institucionet e ndryshme shtetërore ndër vite kanë reklamuar me paratë publike në media që kanë prodhuar lajme të rreme apo kanë qenë shkelës recidivist të Kodit të Etikës së Mediave të Shkruara.Shumë prej mediave që dikur përfitonin mijëra euro nga kontratat me ndërmarrjet publike sot nuk janë aktive dhe janë shuar si biznese, raporton Kallxo.com në hulumtimin e tyre të kryer për Qendrën Kundër Dizinformimit të Ballkanit Perëndimor, udhëhequr nga Fondacioni Metamorfozis.Madje, kishte raste kur institucionet Publike i shpenzonin paranë publike për të promovuar politikan të caktuar. Mbi 140 mijë euro ishin ndarë nga Ministria e Integrimeve Evropiane gjatë vitit 2019 në një kontratë për promovimin e materialeve të kësaj ministrie dhe narratives pro evropiane të Kosovës. Kontratat kishin këtë qëllim, mirëpo sipas prokurorisë disa prej tyre përfunduan në promovim të partisë që e qeveriste ministrinë.Analizimi i të dhënave zbuloi se mediat në disa raste nuk raportuan për integrimet evropiane, por për deklaratat që ministrja i kishte dhënë gjatë fushatës së saj zgjedhore. Këto pretendime janë listuar në një aktakuzë të gjatë të Prokurorisë Speciale e cila është duke u gjykuar e ku ish ministrja Dhurata Hoxha ka mohuar fajsinë. Me qëllim të gjurmimin se në cilat media janë shpenzuar parat publike për reklamim, Kallxo.com ka kërkuar të dhëna nga 47 institucione të vendit përmes kërkesës për qasje në dokumentet publike. Është kërkuar lista e kompanive mediale që ndër vite kanë pasur kontrata për ‘shërbime mediale’ me ministritë, komunat, Zyra e Kryeministrit e Presidenca.Vetëm 34 institucione kanë dhënë përgjigje në kërkesën e bërë për shpenzimet për reklamim. Prej tyre, 6 institucione kanë thënë që nuk kanë pasë kontrata me mediat, ndërsa disa të tjerat kanë ofruar tabela e fatura të kësaj natyre, e disa të tjera kanë kërkuar afat shtesë.Njëri prej institucioneve, Byroja Kosovare e Sigurimeve ka refuzuar kërkesën, me arsyetimin se nuk janë një institucion publik dhe financohen nga kapitali privat.“Shell” mediatNjëri nga institucionet që ka shpenzuar më së shumti në reklamim ishte Ndërmarrja Publike “Telekomi i Kosovës”, e cila nga viti 2015 deri në vitin 2019 kishte shpenzuar 2,219,528 euro në kontrata të marketingut.Lista e shprëndarjes së parave nga Telekomi shkon tek 109 biznese që kryesisht merreshin në publikim të reklamave dhe fushatave të kësaj ndërmarrje.Nga kjo listë e bizneseve, ka prej tyre që janë portale të shoëbizit, agjenci për dizajn apo edhe biznese për kontabilitet.Hulumtimi i realizuar në Regjistrin e Bizneseve rezulton se 44 biznese të cilat dikur kishin kontrata të marketingut me Telekomin e Kosovës më nuk janë aktive.Nga 109 biznese mediale që Telekomi i Kosovës përgjatë viteve 2015-2019 iu kishte dhënë kontrata në vlerë totale mbi 2 milionë euro, 8 prej tyre janë televizione apo radio. Ndërsa 101 të tjera janë kryesisht gazeta apo portale online, përjashtimisht të një numri të vogël që janë agjenci për dizajn, biznese për kontabilitet apo kolegje private.Nga këto gazeta dhe portale online, vetëm 24 prej tyre janë anëtare të KMSHK-së, ndërsa komplet pjesa tjetër nuk janë të anëtarësuara, madje plot prej tyre as nuk janë më aktive në vitin 2022.Qerim Ondozi, i cili është kontraktuar nga Këshilli i Mediave të Shkruara për realizim të një studimi thotë se institucionet nuk do të duhej të nënshkruanin kontrata me mediat që nuk janë pjesë e KMSHK-së.“Gjithsesi për mediat e shkruara, apo mediat online në këtë rast do të ishte dashur që të jetë kriter që ato të jenë anëtare të KMSHK-së, për të ofruar ndonjë shërbim drejt institucioneve publike, duke qenë se institucionet e njohin KMSHK-në si trupë të vetëm vetërregullues të mediave”, ka thënë Ondozi për KALLXO.com.KMSHK-ja është trupë vetërregullese e mediave online dhe të shkruara e cili vepron mbi bazën e mbrotjes së fjalës së lirë, të drejtat e qytetarëve për t’u informuar plotësisht, me kohë, dhe respektimi në tërësi i Kodit Etik të gazetarisë, janë baza mbi të cilën vepron KMSHK. Qëllimi i KMSHK-së është ta mbrojë qytetarin nga shkrimet e pavërteta si dhe ta mbrojë gazetarin nga ankesat e pambështetura. KMSHK-ja pas ankesave i shqyrton lajmet e publikuara nëpër media online dhe të shkruara për të parë nëse të njëjtat janë në kundërshtim me Kodin e Mediave të Shkruara.Ai ka shtuar se dhënia e kontratave për mediat anonime dhe të cilat nuk kanë qenë fare anëtare të KMSHK-së ka bërë që të financohen media që nuk u dihet cilësia e gazetarisë që prodhojnë.“Me shumat milionëshe që një ndërmarrje publike iu ofron një apo disa mediave, aty gjithësesi mund të kemi probleme të caktuara,  probleme me favorizime të ndryshme” – ka thënë ai.Institucionet ju kanë dhënë kontrata edhe mediave që kanë prodhuar informacione që nuk kanë qenë të vërteta.Mediat që kanë pasur kontrata të marketingut me Telekomin, Ministrinë e Kulturës dhe komunën e Ferizajt, apo të Shtimes, kanë publikuar të paktën 58 herë lajme që nuk kanë qenë plotësisht të verteta. Këto lajme nga ‘Krypometër’ janë vlerësuar si të rreme apo lajme që kanë pasur mungesë të kontekstit.KALLXO.com e ka analizuar edhe databazën e vendimeve të Këshillit të Mediave të Shkruara të Kosovës (KMSHK) dhe ka gjetur se nga viti 2017 deri në tetor të  vitit 2022 janë në total 306 ankesa të miratuara kundër këtyre mediave të cilat kanë pasur kontrata të reklamimit me disa institucione publike. Ankesat e miratuara janë për shkelje të Kodit të Etikës, raportimi i të vërtetës, apo e drejta për t`u përgjigjur.Sipas të dhënave të mbledhura nga KALLXO.com, institucionet publike si Komuna e Ferizajt, Komuna e Shtimes, Ministria e Financave, Komuna e Malishevës, Komuna e Drenasit, Ministria e Administrimit të Pushtetit Lokal (MAPL), Komuna e Rahovecit, Zyra e Kryeministrit, Komuna e Dragashit, Komuna e Prizrenit dhe Ministria e Kulturës, Rinisë dhe Sportit (MKRS), figurojnë se këto institucione publike që nga viti 2011 e deri më 2020 kanë nënshkruar kontrata për ‘shërbime mediale’ me 41 kompani mediale. Prej këtyre, 12 janë radio apo televizione dhe 29 të tjera janë gazeta dhe portale online.Shkelësit e kodit të etikës Të dhënat e Këshillit të Mediave të Shkruara të Kosovës (KMSHK), tregojnë se 16 nga këto 29 gazeta apo portale nuk janë anëtare të KMSHK-së dhe 13 prej tyre janë të anëtarësuara.Në faqen e Këshillit të Mediave të Shkruara janë publikuar vendimet për shkelje të kodit të etikës nga mediat online dhe mediat e shkruara. Këto vendime tregojnë për shpifje, fyerje mosrespektim standardesh dhe përhapje të lajmeve të pavërteta.Analizimi i kësaj liste dhe listës së mediave që janë hasur si prodhues të lajmeve të rreme nga verifikuesit e certifikuar dhe krahasimi i saj me mediat që janë financuar tregon të dhëna interesante.Media e parë që është anlizuar është një gazetë e shtypur me prezencë edhe online. Të dhënat nga kontratat e financimit qeveritar tregojnë se më 28 maj 2019 Ministria e Kulturës kishte nënshkruar kontratën me vlerë prej 4,800 me këtë gazetë ndërsa telekomi kishte ndarë 12 mijë e 483 euro për këtë gazetë. Sipas të dhënave të KMSHK-së në mes viteve 2017-2021 ky medium ishte konstatuar në 44 raste se kishte shkelur Kodin e Etikës së KMSHK-së. Edhe nga verifikuesit e fakteve është konstatuar në dy raste se ky medium ka bërë shprëndarje të materialit të rremë, sipas vlerësimit që është bërë në ‘Krypometër’.Një faqe tjetër online që e kishte shkelur 43 herë Kodin e Etikës së KMSHK-së dhe në 8 raste kishte publikuar lajme të rreme sipas vlerësimit të Krypometrit, kishte arritur të marrë nga fondet publike 105 mijë euro. Sipas raporteve financiare kjo faqe ka marrë 24 mijë euro nga Ministria e Kulturës dhe 81 mijë euro nga Telekomi i Kosovës.Fonde publike ishin dhënë edhe për një medium tjetër online ndaj së sëcilit sipas analizës së rasteve në KMSHK ka 49 ankesa të miratuara për shkak të shkeljes së Kodit të Etikës. Ky portal është hasur edhe në 9 raste si shprëndarës i informacioneve të rreme nga verifikuesit e fakteve. Sipas të dhënave Ministria e Kulturës kishte ndarë për këtë faqe 20 mijë e 600 euro.Një tjetër gazetë kishte kontrata në periudhën 2015 deri në vitin 2020 me institucione të ndryshme shtetërore. Kishte kontrata me komunën e Ferizajt dhe të Shtimes, MAPL dhe me Zyrën e Kryeministrit. Vlera e kontratave të nënshkruara ishte 59 mijë e 730 euro, ndërsa kishte 4 raste të shkeljes së Kodit të Etikës së Këshillit të Mediave të Shkruara.Ndërsa, një agjenci e lajmeve që ka kontrata me institucionet shtetërore për mbulim të ngjarjeve dhe reklamim kishte marrë rreth 60 mijë euro nga institucionet publike, si: Komunën e Ferizajt, Ministrinë e Financave, Komunën e Mitrovicës dhe Telekomi i Kosovës.Edhe portale të tjera jo shumë të njohura dhe që nuk janë anëtarë të KMShK-së kanë marrë kontrata nga institucionet publike, si Ministria e Kulturës në vlerë prej 2 mijë e 400 eurove për ‘shërbime mediale’. Nuk ka faqe të internetit që është aktive me këtë emër.Edhe një portal tjetër i madh e kishte shkelur 49 herë Kodin e Mediave të Shkruara gjatë viteve 2017-2022. I njëjti medium është kapur 9 herë në Krypometër duke raportuar informacione të rreme apo që kanë pas mungesë të kontekstit. Kjo media kishte marrë rreth 95 mijë euro vetëm nga dy institucione: Telekomi i Kosovës dhe Ministria e Kulturës gjatë periudhës 2015-2020.Një tjetër media online që dikur ishte gazetë, nga viti 2018 e kishte shkelur Kodin e Mediave të Shkruara 51 herë. E njëjta, është kapur 5 herë nga Krypometri duke publikuar lajme të rreme apo me mungesë të kontekstit. Kjo medie kishte marrë 165 mijë euro nga Ministria e Kulturës dhe Telekomi i Kosovës gjatë periudhës 2015-2020.Një media tjetër online i kishte marrë 96 mijë euro nga kontratat që kishte me Ministrinë e Kulturës dhe Telekomin e Kosovës gjatë periudhës 2015 -2020. E njëjta medie, në 21 raste ishte konstatuar se KMSHK-ja se e kishte shkelur Kodin e Etikës, ndërsa pesë herë kishte shpërndarë lajme të rrejshme sipas vlerësimeve të bëra nga Krypometri.Një gazetë online që kishte publikuar 4 lajme të rreme sipas vlerësimeve të krypometrit dhe 18 herë e kishte shkelur Kodin e Mediave të Shkruara kishte marrë 33 mijë euro nga kontratat për reklamim që kishte me Telekomin e Kosovës dhe Ministrinë e Kulturës.Një gazetë online që dikur ishte gazetë në 19 raste e kishte shkelur Kodin e Mediave të shkruara dhe 4 herë është vlerësuar nga Krypometri se ka publikuar lajme të rreme. E njëjta kishte kontrata me Komunën e Ferizajt dhe të Shtimës në vlerë prej 5 mijë e 286 euro. Një portal tjetër që nga viti 2016 e deri në tetor 2022 e kishte shkelur 8 herë Kodin e Mediave të shkruara, kishte marrë 12 mijë euro nga Telekomi i Kosovës.Ministria e Kulturës dhe Telekomi i Kosovës gjatë periudhës 2015- 2020 i kishin dhënë kontrata të marketingut në vlerë prej 78 mijë euro një portali që brenda 5 viteve të fundit e kishte shkelur Kodin e Etikës 12 herë.Mediumi në fjalë në rubrikën e lajmeve të rreme ‘Krypometër’ përgjatë viteve është kapur 5 herë.Pavarësia e mediave dhe sfidat e financimitAlban Zeneli, profesor në Departamentin e Gazetarisë në Universitetin e Prishtinës, thotë se nëse paratë publike investohen në reklamimin në mediat që janë anëtare të KMSHK-së, institucionet do të ndihmonin në rritjen e kapaciteteve të mediave që kanë pranuar vullnetarisht të respektojnë standardet profesionale e etike të gaztarisë.Por, sipas tij, institucionet ka raste kur kanë shpenzuar paranë publike në media jo-kredibile.“Nga pikëpamja profesionale kjo padyshim që “dërgon ujë në mullinjtë” e jo profesionistëve të cilët nuk kanë pranuar të anëtarësohen në organin vetërregullues që do të nënkuptonte edhe zbatimin e rregullave profesionale e etike” – thotë Zeneli.Tutje, Zeneli thotë se marrë parasysh që redaksitë e mediave në Kosovë nuk i kanë të ndara nga agjencia e sigurimit të reklamave për median, ndikimi i institucioneve në mediat që reklamojnë është më e lehtë.Në shtetet e ndryshme të Evropës, Zeneli thotë se ka raste kur shtetet vendosin të ndihmojnë sektorë të caktuar shoqërorë, përfshirë edhe median, por format janë shumë më të ndryshme nga rasti i Kosovës.“Kur institucionet publike janë të interesuara të prodhojnë përmbajtje mediale që shtynë përpara një fushatë për grupet e margjinalizuara shoqërore, aspekte të ndryshme të kulturës, sportit, etj., bëhet një thirrje publike për mediat që dëshirojnë të prodhojnë emisione a përmbatje të tilla, të cilat pastaj përzgjidhen përmes komisioneve profeisonale. Në këto raste, përzgjedhja bëhet përmes kritereve të qarta dhe forma e përzgjedhjes është shumë transparente” – ka thënë Zeneli për KALLXO.com.Organizata ‘Çohu’ gjatë periudhës janar 2020 deri në dhjetor 2021 ka monitoruar 24 media, për ankesat ndaj tyre për shkelje të Kodit të Etikës së Mediave të Shkruara të Kosovës.Sipas këtij Raporti, një nga kapitujt më të shkelur të Kodit të Etikës është ‘Reklama dhe Sponsorizimi’.Ky kapitull thotë se ‘Reklamimi komercial e politik, si dhe materiali sponsorues përfshirë edhe artikuj apo shtojca, duhet të jetë qartë i dallueshëm nga përmbajtja editoriale dhe të identifikohet qartë se çfarë është’. Si dhe ‘Materiali i sponsoruar do të tregojë qartë burimin e sponsorimit.Sipas gjetjeve të ‘Çohu’ gjatë periudhës së monitorimit, për shkelje të këtij kapitulli ka pasur 31 ankesa të dërguara dhe 25 prej tyre janë miratuar si të bazuara nga KMSHK.Ligji për Zgjedhjet në Kosovë e përcakton qartë se reklamimi politik me pagesë në mediat e shkruara, duhet të identifikohet qartë për lexuesin. Neni 50 i këtij Ligji thotë se mediat e shkruara u sigurojnë qasje të drejtë dhe të panashme të gjitha subjekteve politike të certifikuara që kërkojnë hapësirë reklamuese.“Çdo reklamim politik me pagesë e tregon organizatën ose individin përgjegjës për të” – thotë paragrafi 50.3 i këtij Ligji.Edhe Ligji për Komisionin e Pavarur të Mediave e thekson saktë se sponsorizimet duhet të identifikohen për shikuesit e mediave audiovizuale.Neni 31 i këtij Ligji thotë se shikuesit do të njoftohen në mënyrë të qartë për ekzistimin e një marrëveshje sponsorizimi.“Programet e sponsorizuara do të identifikohen në mënyrë të qartë nëpërmjet emërit, logos dhe/apo çfarëdo simboli tjetër të sponsorit, si për shembull një referencë për produktin(et) ose shërbimit(ve) të tij apo një shenje dalluese që gjendet aty në një mënyrë të duhur për programet në fillim, gjatë dhe/apo pas përfundimi të programeve” – thotë pika katër e këtij neni.Por, raporte të ndryshme të organizatave Jo-qeveritare kanë zbuluar se partitë politike nuk i bëjnë deklarimet e sakta të shpenzimeve që i kanë në fushatë. Për rrjedhojë nuk dihet se sa është shuma që partitë politike shpenzojnë për reklamim nëpër media."
"Propaganda fetare që kërcënon Kosovën
Përmbajtje të rrezikshme të cilat promovojnë islamin politik, ekstremizmin fetar, përfshirë ‘luftën e shenjtë’ (xhihadin) për krijimin e shtetit islamik dhe mosbindjen ndaj kushtetutës së vendit, vazhdojnë të jenë prezente në qindra faqe të internetit në gjuhën shqipe.KALLXO.com, në hulumtimin e tyre të kryer për Qendrën Kundër Dizinformimit të Ballkanit Perëndimor, udhëhequr nga Fondacioni Metamorfozis, ka gjetur se gjatë vitit 2022 qindra materiale që promovojmë islamin politik, që janë prodhuar apo përkthyer në gjuhën shqipe, janë publikuar në internet dhe shpërndarë në rrjetet sociale.Edhe pse institucionet e sigurisë thonë se kanë mbyllur qindra faqe të tilla, shumë prej postimeve vazhdojnë të jenë ende të qasshme për publikun.Ndërkohë që institucionet e sigurisë vazhdojnë të merren me këto përmbajtje, Qeveria ende nuk ka arritur të miratojë një plan strategjik për t’iu kundërvënë kësaj narrative me kundërnarrativë dhe qasje delegjitimuese.Një deklarim i një politikani se nuk e njeh Kushtetutën e Kosovës dhe që kërkon përfshirjen e fesë dhe legalizimin e shamisë në shkolla u shprënda në 174 faqe të rrjeteve sociale.Hulumtimi i publikimeve të bëra gjatë vitit 2022 tregon se dominojnë publikimet që mbështesin narrativën që promovon viktimizimin e muslimanëve në Kosovë dhe botë.Të dhënat tregojnë që nisma për lejimin e shamisë në shkolla mori hiç më pak se 37 mijë shprëndarje në rrjetin social Facebook.KALLXO.com ka gjetur se 2,500 artikuj u publikuan në rrjetin social Facebook bazuar në deklaratat e bëra nga një përfaqësues që promovon rrymat e ‘Shea’ për marrëdheniet familjare. Kjo përfaqësuese, Igballe Huduti që është cituar në 2,500 artikuj kishte publikuar fotografi në Iran përkrah ish-liderit Ahmedin Nexhat.Termi “Islam politik”, në fjalorin e Oxfordit, i referohet në përgjithësi çdo interpretimi të Islamit që shërben si bazë për identitetin dhe veprimin politik. Më konkretisht, i referohet lëvizjeve që përfaqësojnë mobilizimin politik modern në emër të Islamit, një prirje që u rishfaq në fund të shekullit të 20-të. Çdo lëvizje që synon që të marrë qeverisjen dhe të ndërtoj ligjet shtetërore duke u thirrur në rregullat e fesë, quhen islam politik.Në fund të shekullit 20 dhe nisjes së shekullit 21 dhjetëra kosovar u shkolluan në shkollat fetare të lindjes së mesme. Disa nga këto shkolla promovonin islamin politik si zgjidhjen e vetme të problemeve botërore.KALLXO.com ka gjetur se disa nga të shkolluarit në Lindjen e Mesme janë dëuar nga Gjykatat e Kosovës për financim dhe shtyrje në terrorizëm.Një analizë e kryer nga Njësia e Antiterorrorit në Policinë e Kosovës tregon se promovimi i ekstremizmit dhe terrorizmit nisi në fund të shekullit 20-të dhe nisjen e shekullit 21, fillimisht me përkthimin e literaturës dhe ligjëratave të cilat promovonin frymat e tjera të islamit e më pas edhe promovimin e këtyre frymave duke përdorur ligjëratat e drejëpërdrejta të imamëve.“Me përhapjen e përdorimit të internetit, propaganda është fokusuar në një numër të limituar të ueb-faqeve, e posaçërisht në forumeve të mbyllura. Megjithatë me zhvillimin e teknologjisë dhe zhvillimin e platformave të rrjeteve sociale dhe aplikacioneve tjera të komunikimit, propaganda në drejtim të përhapjes së ideologjive ekstremiste është fokusuar në këto aplikacione, duke zgjedhur vazhdimisht aplikacionet më të reja”- thuhet në përgjigjen e Policisë, bazuar në analizën e bërë nga Njësia e Antiterrorit.Të dhënat tregojnë se më shumë se 400 kosovarë i ishin bashkuar organizatës terroriste ISIS dhe organizatave të tjera që luftonin në Siri. Njëra nga strategjitë e rekrutimit, sipas aktakuzave të ngritura nga Prokuroria në Kosovë, ishte edhe propaganda.Thelbi i narrativës që është përdorur ishte viktimizimi i myslimanëve dhe thirrja që nëpërmjet dhunës dhe xhihadit të ndalohet viktimizimi, pastaj vijnë mohimi i vlerave evropiane, thirrjet kundër rendit kushtetues, promovimi i dhunës si forma e vetme e zgjidhjes së problemeve, tentativa për të imponuar normat shoqërore, dëmtimi i imazhit të prijësve fetar, mosbindja ndaj qeverisë dhe sistemit të drejtësisë, tentativa për të ndryshuar rendin ekonomik e po ashtu tentativa për të promovuar rryma të reja të islamit, janë disa nga narrativet që janë shpërfaqur fuqishëm në publik gjatë këtij viti.Përkundër arrestimeve që janë bërë nga Policia e Kosovës, KALLXO.com ka gjetur se vazhdon të bëhet promovimi i xhihadit, kryesisht në faqe të internetit që bazën e kanë në vendlindjet e personave që iu ishin bashkuar luftës në Siri.“Nëna palestineze duke mbajtur djalin e saj, i cili ra shehid (insha’Allah) dje”- ky është mesazhi i publikuar në faqen në Facebook “Hani i Elezit si Paris”.Mesazhi i publikuar në këtë faqe në Facebook është pjesë e propagandës që promovon xhihadin dhe vdekjen për sakrificë politike dhe shoqërohet me një fotografi të një nëne duke bartur një arkivol gjatë një varrimi në Palestinë, por thuhet se gjoja është e gëzuar.“Fytyra e saj është e buzëqeshur sepse ajo beson dhe shpreson se djali i saj i dashur nuk ka vdekur, por është gjallë duke u ushqyer tek Zoti i tij. Djali i saj, i cili u vra dje, në një mesazh zanor dërguar pak çaste para vdekjes, thoshte: “Shokë, pas pak do të bie shehid (Insha’Allah). E dua shumë nënën time”- thuhet tutje në këtë postim të bërë në këtë faqe në Facebook “Hani i Elezit si Paris”.Hani i Elezit është komunë në Republikën e Kosovës me rreth 10 mijë banorë. Nga kjo komunë mbi 20 qytetarë shkuan në luftën në siri dhe Irak. Hani i Elezit kufizohet me komunën e Kaçanikut, atje ku lindi një pjesë e propagandës që më vonë do të ndikonte në rekrutimin e personave në ISIS.Akuzat e ProkurorisëGrupi më i madh terrorist i shekullit 21, ISIS kishte arritur të ndërtonte një redaksi dhe të kishte edhe redaktorë në gjuhën shqipe duke u kujdesur që përpos propagandës të dërgonte edhe kërcënime mjaft serioze për qytetarët dhe shtetet e Ballkanit.Pa dyshim njëri nga njerëzit që akuzohet për problemet më të mëdha dhe kontribut në luftën hibride është Ardit Ferizi nga Gjakova. Ai ishte  dënuar me 20 vjet burgim në Shtetet e Bashkuara të Amerikës për vepra terroriste. Ferizi, 25 vjeçar është një shtetas i Kosovës, i cili u deportua nga Malajzia në SHBA në vitin 2016 për t’u përballur me akuzat për terrorizëm. Ai u shpall fajtor për qasje të paautorizuar në informacionet kompjuterike, të dhëna që ua kishte dërguar një grupi terrorist. Këto të dhëna, kryesisht të ushtarëve dhe punonjësve qeveritarë amerikan, ua ka kaluar pjesëtarëve të të ashtuquajturit, Shteti Islamik (IS).Ferizi u lirua në dhjetor të vitit 2020 dhe u urdhërua deportimi i tij për në Kosovë pasi përfitoi nga lirimi i parakohshëm për shkak të pandemisë COVID-19.Pa kaluar shumë kohë nga ky rast, IS-i i kishte publikuar të dhënat në rrjetin Twitter dhe kishte tërhequr vërejtjen se do të “sulmonte në qafën tuaj, në tokën tuaj”.Ishte qershori i vitit 2015 kur ISIS për herë të parë i drejtohet me kërcënim shqiptarëve që jetojnë në Ballkan. Në një video propagandistike në internet të publikuar së fundi me logon e “Alhayat Media Center”, e cila njihej si media e ISIS, kërcënohen shtetet ballkanike.Video është e gjatë rreth 20 minuta dhe në të flasin edhe dy persona në gjuhën shqipe, të cilët i cilësojnë shqiptarët kryesisht si ateistë dhe i kërcënojnë.Dy personat që flasin shqip në video prezantohen si Al-Albani dhe Al-Kosova, përkatësisht njëri nga Shqipëria dhe tjetri nga Kosova. Duke iu drejtuar shtetasve nga Shqipëria, Kosova, Maqedonia Veriore, por edhe shteteve të tjera ballkanike, ata shprehen:“Do të vijnë ditë të zeza për ju. Ne nuk i harrojmë ato që ju u keni bërë myslimanëve; do të keni frikë të ecni në rrugë; do të keni frikë të punoni nëpër zyret e tuaja; do tmerroheni edhe në shtëpitë tuaja. Ne do të veprojmë me ju, ashtu siç kemi bërë në Irak me ushtrinë e tyre. Ne do t’iu vijmë me njerëz që e duan vdekjen më shumë se jetën. Ne do të luftojmë derisa ta ngremë fjalën e Allahut në atë vend dhe kjo gjë do të ndodh së shpejti”.Po ashtu, në tetor të vitit 2015, arriti një mesazh kërcënues në redaksitë e mediave ballkanike përmes të cilit kërcënohen kryeministrat e Ballkanit, duke përfshirë edhe kryeministrin e Shqipërisë. Ata kërcënonin me nisjen e sulmeve në vendet e Ballkanit dhe të parët që u paralajmëruan ishin kryeministrat e këtyre vendeve me mesazhin si në vijim:“Shteti Islamik po vjen në Ballkan, po ju paralajmërojmë se nuk kemi harruar se çfarë krerët dhe ndihmësit e tyre i bën vëllezërve dhe motrave tona në Ballkan. Pa diskutim që kemi mbështetës dhe motra vëllezër kudo në Shkup, në Tiranë, të cilët janë të etur për gjak. Do ishte mirë që këta kryeministra të ruajnë veten. Kalifati po vjen në Ballkan dhe aty kemi plot vëllezër të etur për gjak. I themi gjithashtu Putinit që të na sjellë ushtarë dhe do ia kthejmë mbrapsht kokat e tyre” – thuhej në mesazhin e dërguar nga një person i quajtur Abu Turab.ISIS kishte edhe redaksinë e tyre në gjuhën shqipe ku përmes ueb-faqe “hilafeti.wordpress”, publikonin materialet dhe njoftimet e tyre, ndërsa përmes kësaj faqeje edhe përshëndetnin sulmet terroriste duke glorifikuar sulmet terroriste në vendet perëndimore.Krahas redaksisë që prodhonte materiale të tilla, IS kishte edhe rekrutues fizik.Një dosje e Prokurorisë Speciale të Republikës së Kosovës e bën përgjegjës ish-imami i xhamisë El-Kudus në Gjilan, Zekerja Qazimi, për rekrutim të terroristëve. Qazimi ishte shkolluar në Kajro të Egjiptit.“Mjafton të shikohen emrat e atyre që kanë shkuar në Siri për të konkluduar se Zekerja Qazimi kishte sukses”, kishte thënë prokurori special Elez Blakaj në fjalën e tij përfundimtare në gjyqin e Qazimit.Sipas Prokurorisë Speciale të Kosovës, që nga fillimi i luftës në Siri në vitin 2011, Qazimi ka filluar të mbaj ligjërata fetare në organizatën “Rinia Islamike”, në Kaçanik. Rëndësia e xhihadit ishte kryefjala e këtyre ligjëratave, duke e krahasuar një orë luftimi me 30 orë ibadet (Lutje).Shumica e pjesëtarëve të kësaj organizate në Kaçanik, përfshirë edhe Lavdrim Muhaxherin, kanë përfunduar në zonën e luftës ku iu ishin bashkangjitur Al Nusras dhe ISIS-it.Sipas prokurorisë, ligjërata nga Qazimi u mbajtën edhe në Gjilan e Han të Elezit, dhe në to u fol për ‘tokën e shenjtë të Shamit’ si dhe rëndësinë e bashkangjitjes në ISIS dhe Jabbat AL-Nusra.Aktakuza e ngarkonte Qazimin se u ka dhënë instruksione, udhëzime dhe të holla atyre që kanë shkuar për të luftuar në Siri.Në muajin qershor 2014, sipas prokurorisë, Qazimi ka marrë vendim që udhëheqësi i shqiptarëve në Siri të jetë Ridvan Aqifi në vend të Lavdrim Muhaxherit.Qazimi përpos rekrutimit në terrorizëm akuzohet edhe për veprën penale të nxitjes së urrejtjes. Prokuroria atë e ngarkon se si imam i xhamisë EL-Kudus në Gjilan, publikisht ka nxitur dhe përhapur urrejtje fetare në atë mënyrë që me anë të një incizimi të postuar në YouTube në vitin 2013, ka thënë “Gjaku i kufarëve është pija më e mirë për ne”.Qazimi u dënua me 10 vite burg, ndërsa së bashku me të u dënuan edhe 6 persona të tjerë për akuza që lidhen me terrorizmin.Redaksia e ISIS në vazhdimësi synoi të tregoj prezencën e organizatës edhe në Kosovë. Një grup i kësaj organizate u arrestuan gjatë një tentative për të prodhuar një material ku ata shfaqeshin të armatosur duke lexuar betimin e ISIS.Rasti i njohur si – Badovci, evidenton se si 5 persona kishin për synim xhirimin e një videoje propagandistike për të dëshmuar shtrirjen e ISIS-it në Kosovë në afërsi të Liqenit të Badovcit, prej nga furnizohet gjysma e Prishtinës me ujë.Sipas aktakuzës, pesë të akuzuarit në korrik të vitit 2015 kishin shkuar te Liqeni i Badovcit, afër Prishtinës, me qëllim që të incizojnë një video propaganduese, në të cilën planifikonin ta lexonin betimin ndaj udhëheqësit të organizatës terroriste “Shteti Islam”, i njohur me shkurtesën ISIS.Në korrik të vitit 2017 Gjykata Themelore e Prishtinës në rigjykim i gjeti fajtor dhe i dënoi me burgim të akuzuarit e këtij rasti rastit. Besnik Latifi u dënua me 4 vjet e 6 muaj burgim, kurse Gazmend Haliti, Milazim Haxhiaj dhe Enis Latifi u dënuan me  nga 3 vjet e 6 muaj heqje lirie. Fehmi Musa u dënua 3 vjet burgim, por pastaj u lirua përfundimisht nga Gjykata Supreme e Kosovës.Një rast tjetër i kësaj natyre, rezultoi një hetim i Prokurorisë Speciale të Kosovës që në korrik të vitit 2016 kulmoi me arrestimin e dy personave që dyshohet se merreshin me përhapje të propagandës terroriste në Kosovë.I arrestuari N. K., ishte pejani që dyshohet se si themelues i “Radio Ansar”, transmetonte për vite me radhë ligjerata fetare të imamëve të dënuar për nxitje të terrorizimit. Zëri i Zeqrija Qazimit dhe imamit tjetër, Rexhep Mimishit nga Maqedonia, ishte skemë programore e secilës ditë në Radio Ansar.Për veprimtari të ngjashme, por për një rast tjetër në këtë kohë ishte arrestuar Rakip Avdyli, ai u dënua me 17 muaj burgim pasi shprëndau në youtube një material ku bënte thirrje për xhihad. Prokurorja Merita Bina- Rugova gjatë leximit të aktakuzës tregoi se çfarë ka thënë Avdyli në një incizim me titullin “Në Tokën e Shqiponjave do të Vijë Hilafeti”. Në këtë incizim, sipas prokurores Avdyli bën thirrje për sulme vetjake e në grupe, duke kërkuar të kapen armët për të sulmuar qeverinë dhe ambasadat.Një gurp i imamëve të tjerë në Kosovë ishin arrestuar në mes viteve 2014-2018. Ata u lanë të pafajshëm për shkak se prokuroria nuk gjeti prova fajsuese se mesazhet e tyre ishin thirrje për luftë.Njëri nga imamët më të ndjekur në rrjetet sociale është Shefqet Krasniqi, i cili ka afër 400 mijë ndjekës në Facebook. Krasniqi ishte arrestuar në 2014, por u la i lirë pas një konstatimi të gjykatës se ligjëratat e tij nuk përbënin vepër penale. Bashkësia Islame në përgjigjen e saj për gjykatë kishte thënë se ligjërimi i Krasniqit nuk ishte në frymën e BIK-ut.Mos-pranimi i Kushtetutes së KosovësProkuroria pretendonte që ligjëratat e Shefqet Krasniqit, në të cilën pretendohet se kishte thënë se sekti “Rafedi”, me prejardhje nga Irani ka shkaktuar shumë të këqija dhe tregon se fryma e saj ka arritur edhe në Kosovë, fillimisht në Prizren e më pas edhe në Prishtinë përmbanin gjuhë të urrejtjes.Ndërsa, sipas dosjes së Prokurorisë në videoincizimin e dytë, të titulluar “Ligji për Sirinë dhe thirrja për të mos shkuar”, Krasniqi dëgjohej duke kritikuar deputetët kosovarë të cilët kanë miratuar Ligjin për ndalimin e qytetarëve për pjesëmarrje në lufta të huaja.Në gjykim, Krasniqi tha se është e drejtë e tij që ta kundërshtoi Ligjin që parandalonte shkuarjen në luftëra të huaja, pasi sipas tij, një gjë të tillë e kanë bërë edhe rreth 30 deputetë të Kuvendit të Kosovës.Në pyetjet e Prokurorisë se a ishin ligjëratat e Krasniqit në përputhje me frymën e Bashkësisë Islame të Kosovës, keta të fundit ishin përgjigjur se dy ligjëratat për të cilat u pyet nuk janë në frymën e interpretimeve parimore islame dhe nuk përputhen me mësimet, udhëzimet dhe parimet e kësaj feje.“Dy ligjëratat në fjalë nuk janë në frymën islame dhe konsiderojmë se nuk janë në gjuhën tradicionale. Gjuha e vrazhdë nuk përkon me kushtetutën dhe rregullat tjera të Bashkësisë Islame”, thuhej në njërën nga përgjigjet e BIK-ut.Krasniqi më datë 23 mars 2018 u shpall i pafajshëm ndërsa ky vendim u vërtetua edhe nga Gjykata Apelit. Ai vazhdon të jetë njëri nga imamët më të ndjekur në internet dhe në media sociale.Një grup tjetër i hoxhallarëve u akuzuan për vepra të terrorizmit. Ata u lanë të lirë me vendim të gjykatës. Imamët Bedri Robaj, Idriz Bilibani, Enes Goga dhe Mazllam Mazllami (mbi 42 mijë ndjekës në facebook), si dhe Fuad Ramiqi, akuzoheshin për vepra që lidhen me terrorizëm dhe thirrje për rezistencë.Sipas aktakuzës, Bedri Robaj që nga viti 2012 e deri në gusht të vitit 2014 në Prishtinë, në xhaminë e improvizuar te “Termokosi”, ku ka shërbyer si imam, gjatë predikimeve dhe ligjëratave private ka mbështetur xhihadin-shehidllëkun në Siri. “Xhamia” te “Termokosi” ka vepruar jashtë juridiksionit të Bashkësisë Islame të Kosovës.Ndërsa, Idriz Bilibani (6 mijë ndjekës në facebook) akuzohej se që nga viti 2012 e deri në kohën e arrestimit, në Prizren dhe në vende të tjera në Kosovë, si hoxhë gjatë mbajtjes së ligjëratave fetare në xhami – OJQ-në “El Bejan” dhe paraqitjet e tjera publike të incizuara në video, ka përcjellë mesazhe shtytëse që persona të pacaktuar t’i bashkohen organizatës terroriste “Al Nusra” në Siri.Kurse, Enes Goga (27 mijë ndjekës në Facebook) akuzohej se në pozitën e hoxhës në Pejë, në një ligjëratë fetare para besimtarëve në Pejë, përmes “Audionur” më datën 10 mars 2014 të publikuar në YouTube, në të cilën kanë qasje një numër i pacaktuar i personave, publikisht ka nxitur urrejtje ndaj grupeve fetare të besimtarëve të krishterë.Fuad Ramiqi akuzohej se prej fillimit të muajit shtator 2014 në paraqitjet e tij publike në mjetet e informimit, në televizione, gazeta dhe rrjete sociale, ka bërë thirrje për rezistencë ndaj organeve të drejtësisë.Sipas Prokurorisë, me anë të këtyre veprimeve të akuzuarit Bedri Robaj dhe Idriz Bilibani kanë kryer veprën penale shtytje për kryerjen e veprave terroriste, kurse të akuzuarit tjerë Enes Goga e Mazllam Mazllami, akuzoheshin se kanë kryer veprën penale nxitja e urrejtjes, përçarjes ose mosdurimit kombëtar, racor, fetar apo etnik.Imamët e liruar vazhdojnë të kenë prezencë të madhe në rrjetet sociale.Vite më vonë në 2022, ish-kryetar i LISBA-s, Fuad Ramiqi, në një debat televiziv ka thënë se nuk e pranon Kushtetutën e Kosovës, për shkak se nuk i përshtatet parimeve të tij.“Unë nuk e pranoj këtë kushtetutë, sepse nuk korrespondon me mua”, ka thënë ai. Ky mesazh i tij u mor dhe u shprënda në dhjetëra faqe të rrjeteve sociale.Ramiqi filloi të rishfaqet në media pas një incidenti në të cilin një imam ishte sulmuar në komunën e Podujevës. Gjatë debatit ai përmendi akuzën se institucionet e sigurisë janë kundër islamit, ndërsa njëra nga akuzat më të rënda u drejtua ndaj Bashkësisë Islame të Kosovës.Intervista e tij e shprëndarë në 174 faqe në rrjetete sociale ndër të tjera ndërton një narrativë kundër imamëve të vendit.“Në Kosovë te hoxhallarët ka më së paku Islam të gjithë janë servil, 99% janë servil të pushtetit dhe Bashkësinë Islame e shfrytëzojnë si oligark për të ruajt pozitat e veta”, ka deklaruar Ramiqi.Shpallja e imamëve si ’qafir’, apo të korruptuar është njëra nga format e rënda të radikalizimit. Të dhënat nga Shërbimi Korrektues i Kosovës tregojnë që pjesa më e madhe e të burgosurve për terrorizëm refuzuan të takojnë imam të cilët janë në linjë me Bashkësinë Islame të Kosovës.Narrativet e përhapura në 2022 Edhe gjatë vitit 2022 janë regjistruar disa probleme, të cilat e kanë burimin në ideologjitë ekstremiste.Një imam u rrah në rajonin e Podujevës, ndërsa janë regjistruar edhe disa mesazhe të cilat tregojnë për propagandë kundër vlerave evropiane, kundër rendit kushtetues e vlerave të tjera shoqërore.Në mes të vitit 2022 kishte një fushatë kundër këngëtares Dua Lipa, e cila prezanton vlerave europiane.  Dua Lipa është njëra nga këngëtaret më të famshme shqiptare në botë.Ajo është shndërruar në idolin e miliona njerëzve në botë dhe është shndërruar në përfaqësuesen e vajzave të suksesshme shqiptare që tregojnë frymën europiane të vendit.Në kulmin e mbështetjes ndaj saj, kur ajo po mbante një koncert në Prishtinë, mbi 100 postime në faqet e Facebook synonin ta dëmtonin imazhin duke përdorur një fotografi të nënës së heroit Adem Jashari e cila shpërfaqet në atë fotografi me një shami tradicionale.“Paramendo sikur kjo grua të ishte e bija e Dukagjin Lipës, të ishte e lindur jashtë, të kishte lloj- lloj frajera molera , të na bënte “krenarë” me muzikën e saj…, a do të rrit burra siç ishin baca Hamëz e Adem”, shkruhej në postim.Ky mesazh u shprënda në mbi 100 postime, ndërsa synonte demonizimin e Lipës duke e quajtur të pamoralshme.Burimet e postimeve janë të paidentifikuara, por në bazë të kontentit që kanë shpërndarë ato shihet se janë faqe në Facebook që synojnë promovimin e rrymave të islamit, të cilat nuk lejojnë muzikën dhe synojnë të promovojnë bartjen e shamisë.Një narrativë kundër të drejtave të njeriut nga faqet e ngjashme ishte bërë me rastin e diskutimit të Kodit Civil, që mundësonte njohjen e bashkësisë civile në mes gjinive të njëjta.Reagime kishte edhe kur Qeveria e Kosovës vendosi që të ngjyroste objektin e qeverisë së Kosovës me ngjyrat e flamurit që përdorëin komuniteti LGBTI. Njëri nga imamët e Vushtrrisë e quajti flamur të turpit, ndërsa në vend pati edhe reagime kundër paradës.Qeveria e Kosovës tentoi që gjatë vitit 2022 të kalonte edhe në Kuvend Kodin e ri Civil, i cili parashihte regjistrimin e lidhjes në mes personave të gjinisë së njëjtë.Udhëheqësit e katër bashkësive fetare në Kosovë njoftuan se kanë nënshkruar një deklaratë të përbashkët, përmes së cilës bëhet thirrje që në Projektkodin Civil, të mos bëhen ndryshime sa i përket martesës dhe familjes.“Të prekësh ripërkufizimin e martesës dhe të pjesëmarrësve në të, pra të burrit i lindur mashkull, dhe të gruas e lindur femër, mendojmë se po cenohet drejtpërdrejt fjala e vullneti i Zotit si dhe mbulesa e tij e shenjtë për të gjithë familjen njerëzore e cila ka nisur prej një burri e një gruaje me bekimin dhe urdhërimin e shumëzimit të përjetshëm”, thuhej në deklaratë.Narrativa dhe reagimet në publik si dhe kundërshtimi nga disa deputetë bëri që nisma për miratim të Kodit Civil të dështoj dhe e njëjta është kther në qeveri për ridraftim.Partia që qeveris me vendin, Lëvizja Vetëvendosje mori një qëndrim që disa prej deputetëve të saj të shkarkoheshin nga pozitat udhëheqëse në parti për shkak të qëndrimeve rreth këtij kodi. Deputeti Visar Korenica deklaroi se u shkarkua nga pozita në parti për shkak të këtyre qëndrimeve.Njëra nga narrativet e përmendura në vazhdimësi është ajo që shteti i Kosovës është kundër muslimanëve dhe i përndjekë ata.Në njërin nga debatet ishte përmendur që AKI e Policia janë kundër muslimanëve, ndërsa të dhënat nga gjykatat tregojnë që një pjesë e të dënuarve për terrorrizëm nuk e njohën gjykatën dhe e akuzuan policinë për dhunë ndaj muslimanëve.Nismat për shaminë në shkollaGjatë vitit në vend pati disa nisma të cilat dëshmonin tentativa për shtrirjen e islamit në insitucionet arsimore.Tentativat nisën me kërkesat për krijimin e dhomave të lutjeve brenda shkollave, siç ishte rasti i shkollës “Gjin Gazulli”. Kjo nismë përfundoi pa sukses.Një debat tjetër gjatë vitit u zhvillua edhe rreth mbajtjes së shamisë në shkolla.Ministria e Arsimit ka nxjerrë një udhëzim administrativ me të cilin ndalon përdorimin e simboleve fetare, përfshirë shamitë, në shkollat e vendit duke synuar të mbrojë karakterin laik të sistemit arsimor parauniversitar.Juristi Durim Berisha, ish-këshilltar i kryeministrit Albin Kurti, dorëzoi një kërkesë formale në Ministrinë e Arsimit për ndryshimin e udhëzimit në fjalë me pretekstin që kjo përbën shkelje të të drejtave të njeriut dhe Konventës Europiane.Pas dorëzimit të kërkesës një grup aktivistësh, përfshirë aktivistin Liridon Kurti nga Mitrovica, nisën një fushatë në rrjete sociale për ndryshimin e udhëzimit. Kampanja mori mbi 20 mijë nënshkrime dhe pati mbi 37 mijë shpërndarje në rrjete sociale.Kurti, në një reagim për KALLXO.com, ka thënë se kjo nismë ishte me qëllim të implementimit të Konventës Europiane për të Drejtat e Njeriut. “Kërkesa dhe kampanja kanë pasur për qëllim eliminimin e një dispozite të paligjshme (ashtu si theksonte dikur edhe vet Kryeministri Kurti se nuk është ne pyetje lejimi i shamisë në shkolla, por eliminimi i një pengese të paligjshme)”- ka thënë Kurti në reagim. Lexoni  reagimin e plotë në link Në anën tjetër, një grup tjetër në rrjetet sociale nisi fushatën tjetër për ndalimin e bartjes së shamisë në shkolla. Kjo fushatë mori më pak përkrahës në rrjetet sociale.Pas presionit publik, kryeministri Albin Kurti dha një qëndrim të ri sa i përket shamisë. Ai tha se shamia do të duhej të lejohet mbi moshën 16-vjeçare. Vetëm pasi çështja e shamisë ishte kryetemë për disa ditë në rrjetet sociale, ministrja e Arsimit Arbërie Nagavci dha qëndrim të qartë që udhëzimi nuk do ndryshohet.Të drejtat e grave Imamët me prirje të theksuar radikale promovojnë dominimin ekstrem të burrave mbi gratë. Gjuha e përdorur promovon lejen që burrat duhet t`u japin grave për lëvizje, punë vizita, etj., ndërsa edhe në çështjet e pronës ka narrativ që gruaja të mos e trashëgoj pronën e paluajtshme.Në këtë temë, janë evidentuar narrativa të tilla që bien ndesh më të drejtat dhe liritë themelore të njeriut, siç është e drejta e martesës. Sadullah Bajrami, një imam shqiptar nga Maqedonia, që predikon se vajza nuk guxon të martohet pa lejen e babait të saj. Ky mesazh ishte shprëndarë në të paktën 7 faqe në rrjetet sociale, të cilat kanë ndjekës edhe nga Kosova.Narrativë e ngjashme u shpërfaq nga imami nga Mitrovica, Irfan Salihu. Ai në postime në rrjetet sociale citohet të ketë thënë që vajzat nuk mund të martohen pa lejen e babait.Përpos familjes narrativet janë përhapur edhe kundër festave kombëtare festave tradicionale dhe atyre pagane.Pyetjet se a lejohet festimi i Vitit të Ri, a lejohet festimi i Halloween, a lejohet shënimi i festave të natyrës kombëtare përpos atyre etnike, zgjojnë debate të ashpra të cilat janë edhe të mbushura me gjuhë të urrejtjes në rrjetet sociale.Imami nga Shkupi, Rexhep Memishi në një deklarim të tij ka thënë se ata që festojnë 7 Marsin, ditën e mësuesit – dalin nga feja. Ai ishte dënuar me 7 vjet burg nga Gjykata Penale e Shkupit. Përveç tij, si pjesë e grupit ishin dënuar edhe 6 persona të tjerë. Të gjithë këta persona kishin pranuar veprën dhe në marrëveshje me prokurorinë dhe palën mbrojtëse iu është shqiptuar dënimi më i ulët se ç’mund të pritej. Të 12 personat ishin arrestuar në kuadër të aksionit policor “Celula”.Narrativat kundër feve të tjera Edhe pse Kosova vlerësohet me një tolerancë të madhe për fetë ka pasur raste kur është zhvilluar diskurs publik kundër figurave historike shqiptare siç është Nëna Terezë apo Skënderbeu.Shembull, në fillim të vitit 2022 është keqcituar një deklarim i bërë nga ish-ministri i Punëve të Jashtme të Shqipërisë, Paskal Milo rreth figurës së Skënderbeut.Ai në një debat kishte thënë se Skënderbeu ka lindur si ortodoks, ndërsa mediat e kishin keqcituar duke e vendosur në titull gjoja se ai ka thënë se “Skënderbeu ka qenë sllav”.Përveç kësaj, ishte publikuar një video me sekuenca të shkëputura nga deklarimi i Paskal Milos. Në një sqarim, Milo tha se ishte deformuar ajo që kishte deklaruar.“E di ku ishte deformimi? Ata kishin marrë e qepur fraza të shkëputura nga gjithë debati 2 orësh i kishin ngjitur me njëra-tjetrën për të krijuar atë përshtypje që donin të krijonin”, kishte thënë Milo duke shtuar se një montim i tillë ishte bërë nga qarte radikale islamike që janë prezente në Shqipëri. Video ishte publikuar në youtube nga faqja “TheOsmanlit”.Një faqe me të njëjtin emër është funksionale edhe në Facebook, ndërsa bën postime pro muslimanëve dhe Rusisë në luftën kundër Ukrainës.Po ashtu ndërtimi i Katedrales “Nënë Tereza”, i parapriu protestës së parë të mbajtur për ndërtimin e xhamisë në oborrin e UP-së përballë katedrales “Nënë Tereza”. Një pjesë e komunitetit mysliman kishin bërë kërkesë publike që të ndërtohej një Xhami të madhe në kampusin e Universitetit të Prishtinës, përballë Katedrales.Në këtë proteste kishte marrë pjesë edhe Lavdrim Muhaxheri, më vonë iu bashkua organizatës terroriste ISIS. Kauzën për ndërtim të Xhamisë në qendër të Prishtinës më vonë e kishte marrë Lëvizja për Bashkim – LISBA e udhëhequr nga Fuad Ramiqi dhe vetëm pastaj kjo iniciativë ishte marrë nga Bashkësia Islame e Kosovës.Pjesë e diskursit kundër publik në Kosovë është edhe çështja e konvertimeve në fenë islame ku nuk janë të rralla rastet ku evidentohet se me sa pompozitet pasqyrohen rastet e tilla dhe pastaj shpërndahen nga një rrjet i tërë i ueb-faqeve duke marrë kështu jehonë dhe duke krijuar percepsionin rreth konvertimeve.Lajmi mbi konvertimin e gruas gjermane në Mitrovicë siç evidentohet në platformën Crowdtangle është shpërndarë mbi 100 herë në ueb-faqe të ndryshme.Fryma iraniane Igballe Huduti, një përkrahëse e frymës iraniane të ‘Shia’ frymë kjo që nuk është e përkrahur nga Bashkësia Islame e Kosovës mori vëmendje të skajshme për shkak të një deklarate që e dha lidhur me martesat.Po ashtu, Huduti pas vrasjes së gjeneralit iranian Qasem Soleimani në një sulm me dron të kryer nga ushtria amerikane kishte shpërndarë në llogarinë e saj në “Facebook” një status me përmbajtje e cila dyshohet se përmbante thirrje për hakmarrje.“Populli irakian doli në rrugët e Irakut menjëherë pas krimit amerikan, për të dënuar ashpër padrejtësinë që iu bë dy figurave eminente në Irak e Iran dy gjeneralëve të tyre Gjeneral Sulejmani dhe Gjeneral Ebu Mehdi Muhendisi. Zoti i dhashtë durimin ngase të mbysësh zotin e shtëpisë i ke mbytë tërë anëtarët e shtëpisë, e pastaj hakmarrja është obligim por nuk ka kufi”, citohet një shkrim i saj i datës 4 janar 2020.Huduti ishte arrestuar në vitin 2020, por më vonë ishte liruar si e pafajshme. Vetëm gjatë vitit 2022 pati të paktën 2,539 artikuj në Facebook në të cilin përmendej emri i saj, ndërsa ajo u ftua në mbi 20 emisione televizive. Fryma e saj u kundërshtua nga imam të BIK-it.Burri i Hudutit njihet si nëj person që merret me shitëblerje të patundëshmërive. Në raportin e Global Initiative “Prurje Financiare të Paligjshme në Shqipëri, Kosovë dhe Maqedoninë e Veriut” thuhet se sektori i patundshmërive përdoret për shpërlarje të parave.Huduti numëron afër 38 mijë ndjekës në rrjetin “TikTok”, ndërsa në platformën Crowdtangle evidentohen 87 postime me përmbajtje kundër Hudutit.Narrativat lidhur me ndalimin e marrjes së kredive apo lartësinë e kamatave apo rregullimin ekonomik të vendit janë po ashtu prezente në diskursin publik në vend. Këto narrativa shpesh shoqërohen me shembuj sesi shtete tjera jashtë Kosovës me modele tjera të qeverisjes sikurse është Turqia – janë treguar të sukseshme – sepse janë kundër kamatës – si dicka e ndaluar fetarisht.Burimi i propagandësDokumentet e deritanishme strategjike të vendit përfshirë strategjinë për parandalimin e ekstremizmit dhe  terrorizmit e identifikojnë internetin si burim të rrezikshëm të ekstremizmit të dhunëshëm dhe terrorizmit.Si rrjedhojë, në mes viteve 2012-2022 institucionet e sigurisë në Kosovë kanë mbyllur qindra faqe e platëforma ku jane shprëndarë materiale të cilat janë konsideruar si pjesë e propagandës e cila promovon islamin politik dhe terrorizmi fetar.Në mesin e faqeve dhe platformave të mbylluara kishte radio online kanale në youtube dhe faqe të rrejteve sociale si facebook ku ishin përhapur materiale të ndaluara.Analizat e kryera nga njësiti antiterror tregojnë që materialet fillestare ishin importuar në formë fizike. Në vitet e pasluftës libra e broshuara të përkthyera me mesazhe të islamit politik ishin shpërndarë në vend. Të njëjtat kanë arritur të digjitalizohen dhe sot të jenë të qasëshme në internet.“Policia e Kosovës në disa raste të caktuara, ka identifikuar burime të financimit që përfshijnë persona në vende tjera, duke përfshirë edhe në vende të zhvilluara, por edhe në së paku një rast edhe propagandë nga një shtet i caktuar. Megjithatë çështja e financimit mbetet një sfidë, jo vetëm e Institucioneve të Republikës së Kosovës, por edhe të vendeve të zhvilluara”- thuhet në përgjigjen e policisë.Të njëjtat tregojnë që gjatë kësaj kohe ka pasur edhe një ndryshim të qasjes dhe burimeve të këtyre informacioneve“Fillimisht kanë dominuar materiale të të ashtuquajturave dijetar fetar të vendeve të Lindjes së Mesme. Pastaj pas fillimit të konfliktit në Siri dhe Irak, materialet propaganduese, kryesisht përmbanin elemente dhe imazhe nga këto zona të konfliktit. Ndërsa viteve të fundit janë evidentuar edhe materiale në gjuhën shqipe, apo të përkthyera me titra në gjuhën shqipe”, thuhet në përgjigjen e policisë.Në vitin e ardhëshm Qeveria e Kosovës në kuadër të Strategjisë kundër terrorizmit ka paraparë nisjen e hartimit të një strategjia e cila synon identifikimin dhe luftimin e narrativave ekstreme.Shënim teksti është edituar dhe plotësuar në përmbajtjen kur flitet për nismën për shaminë në shkolla. Aty janë plotësuar të dhënat rreth kësaj nisme nga deklarata e Liridon Kurtit duke përfshirë edhe reagimin e tij në artikull."
"Serbët “e papërshtatshëm” dhe “tradhtarë” të Kosovës
“E keni parasysh një person që ec nëpër tel të hollë dhe që të mos rrëzohet, mban një shkop të gjatë në duar për ta ruajtur baraspeshën? Ndërkohë, teli në të dyja anët vjen duke u holluar edhe më shumë”.Kështu e përshkruan Nenad Rashiq, ministër për Komunitete dhe Kthim në Qeverinë e Kosovës, veprimtarinë e politikanëve serbë të Kosovës, të cilët, siç thotë, nuk mendojnë njësoj si autoritetet e Serbisë dhe as ato të Kosovës.Në Kosovë, partia më e madhe e serbëve është Lista Serbe, e cila mbështetet nga Beogradi zyrtar. Në dhjetë vjetët e fundit, ajo i ka fituar si zgjedhjet lokale, ashtu edhe ato të përgjithshme.Rashiq, nga Partia Demokratike Progresive serbe, u emërua ministër pasi paraardhësi i tij nga Lista Serbe dha dorëheqje në fillim të nëntorit, duke kundërshtuar një vendim të Qeverisë së Kosovës për riregjistrimin e makinave me targa të paligjshme serbe.Dorëheqje, në fakt, dhanë të gjithë serbët nga veriu – si nga niveli lokal, ashtu edhe ai qendror i Kosovës – dhe në këtë vendim u mbështetën nga autoritetet në Serbi.“Çfarëdo që thoni, do t‘ju cilësojnë si tradhtarë”Rashiq thotë se mendimi i tij politik nuk është i njëjtë me atë të pushtetit në Serbi dhe as të pushtetit në Kosovë. Në këtë pikë, siç thotë ai, gjendet ndërmjet përplasjeve të Beogradit dhe Prishtinës.“Unë, gjatë gjithë kohës, po përpiqem të jem politikan i moderuar, pikërisht për shkak se neve na duhet, mbi të gjitha, bashkëpunim dhe mundësi për bashkëjetesë. Ne, si serbë vendorë, duhet të jemi pragmatikë, të moderuar dhe tërësisht të përkushtuar për bashkëjetesë me shqiptarët. Duhet ta kuptoni se sa e vështirë dhe komplekse është kjo, sepse çfarëdo që thoni, dikush do t’ju cilësojë si ‘të papërshtatshëm’, ‘të keq’, ‘tradhtar’. Praktikisht, ne e kemi situatën që jemi të refuzuar nga njëra palë dhe jemi të papranueshëm nga pala tjetër”, thotë Rashiq për Radion Evropa e Lirë.Ai nuk sqaron se pse ndihet i papranueshëm në Kosovë.Pas hyrjes në institucionet e Kosovës, ndaj tij edhe këshilltares së tij, Rada Trajkoviq, kryetare e Lëvizjes Evropiane të Serbëve nga Kosova, janë bërë deklarata fyese nga vetë presidenti i Serbisë, Aleksandar Vuçiq.Ai, mes tjerash, ka thënë se Rashiq dhe Trajkoviq “nuk e kanë besimin e askujt në Serbi, por kanë besimin e Albin Kurtit dhe të agjencive perëndimore”.“Luftë e sinqertë për bashkëjetesë”Trajkoviq, më 15 dhjetor, është ndaluar nga autoritetet serbe në vendkalimin kufitar ndërmjet Kosovës dhe Serbisë, Merdare.Duke folur për Radion Evropa e Lirë, ajo thotë se është mbajtur 24 orë në mënyrë të paligjshme, pa ujë dhe ushqim, si dhe pa medikamentet e nevojshme mjekësore.Ajo e cilëson këtë si hakmarrje të autoriteteve serbe ndaj saj, për shkak se mendon ndryshe nga pushteti në Serbi.Ministria e Brendshme e Serbisë nuk i është përgjigjur interesimit të mëhershëm të Radios Evropa e Lirë në lidhje me këtë rast.Trajkoviq thotë se veprimtaria e saj politike për një bashkëjetesë normale të serbëve dhe shqiptarëve në Kosovë, jo rrallë e nxjerr “mes dy zjarreve”, për shkak të përplasjeve verbale ndërmjet Qeverisë së Serbisë dhe Qeverisë së Kosovës.“Dhe, pastaj, ata [zyrtarët e Beogradit] thonë ‘ja, kjo serbja tash dëshiron të bashkëpunojë me ta [me Qeverinë e Kosovës]… Kur ndodh kjo, në njëfarë mënyre, nuk e ndjeni gjithë mbështetjen as nga institucionet në Prishtinë. Normalisht, ato e shfrytëzojnë këtë njësoj, për qëllime politike. Kështu që, një luftë e sinqertë për bashkëjetesën e serbëve dhe shqiptarëve sikur po e humb vlerën në luftën mediale ndërmjet dy palëve [Kosovës dhe Serbisë]”, thotë Trajkoviq për Radion Evropa e Lirë.Rashiq dhe Trajkoviq thonë se komentet negative dhe shpeshherë me përmbajtje kërcënuese në rrjetet sociale, të cilat, sipas tyre, pasojnë sa herë që autoritetet e Beogradit flasin kundër tyre, krijojnë një lloj ndjenje të pasigurisë te ta.Trajkoviq thotë se pasiguria bëhet edhe më e madhe kur kihen parasysh “atentatet që janë bërë gjatë dekadave të fundit” kundër kundërshtarëve politikë të regjimit në Serbi, por nuk specifikon më shumë në lidhje me to.Të veprosh “ndërmjet dy zjarreve”Në kuadër të dorëheqjeve kolektive në fillim të nëntorit ishin edhe ato të kryetarëve të katër komunave me shumicë serbe në veri të Kosovës: Mitrovicë e Veriut, Leposaviq, Zveçan dhe Zubin Potok.Presidentja e Kosovës, Vjosa Osmani, i shpalli zgjedhjet në këto komuna për datën 18 dhjetor, por ato u shtynë për në prill të vitit 2023, për shkak të rritjes së tensioneve.Lista Serbe refuzoi të merrte pjesë në këto zgjedhje dhe tensionet kulmuan me ngritjen e barrikadave në rrugët në veri, të cilat s’u hoqën për gati tri javë.Lideri i Partisë së Serbëve të Kosovës, Aleksandar Jabllanoviq, fajëson autoritetet e Kosovës që i shtynë zgjedhjet, për shkak se, sipas tij, u humb rasti i mirë që “të hiqet qafe Lista Serbe” si “përfaqësuese e politikës së Beogradit” në Kosovë.Ai thotë se veprimtaria politike e partisë së tij nuk i përket linjës politike as të presidentit serb, Aleksandar Vuçiq, dhe as të kryeministrit të Kosovës, Albin Kurti. Në këtë pikë, edhe ai e përshkruan veprimin politik të partisë së tij si “ecje ndërmjet dy zjarreve”.“Jo vetëm unë, por secili njeri me mendim të lirë politik, ndihet se është ndërmjet dy zjarreve. A e dini pse? Sepse të gjitha gabimet e bëra nga ana e regjimit në Prishtinë dhe nga ana e regjimit në Beograd, në fund, përmirësohen në disa takime të fshehta, në disa vende sekrete, por në dëm të opozitës politike dhe në dëm të qytetarëve. Prandaj, gjithmonë gjendeni ndërmjet dy zjarreve, sepse në Kosovë lejohet gjithçka, në rast se ajo ndihmon ta ruani pushtetin”, thotë Jabllanoviq për Radion Evropa e Lirë.“Nuk na e shtriu dorën asnjëra palë”Udhëheqësi i këtij subjekti politik, Aleksandar Arsenijeviq, udhëheqës i iniciativës qytetare në Kosovë, Mbijetesa Serbe, thotë se politika aktuale e Beogradit dhe ajo e Prishtinës udhëhiqen nga i njëjti narrativ, pra “nëse nuk je me ne, je kundër nesh”.Nga këndvështrimi i këtij narrativi, thotë ai, partia e tij duket se është e papërshtatshme për të dyja palët.“Pesha e kësaj ndjehet mjaft, sepse nuk e kemi dorën e shtrirë nga asnjëra palë, por ato duar janë të ngritura mbi ju – e shpreh këtë në mënyrë metaforike. Çdoherë, ato duar mund t’ju godasin me grushte. Por, sërish, mendoj se ato goditje mund të durohen, nëse keni vullnet të fortë dhe qëllim. Dëshirojmë të ruajmë autenticitetin dhe të jemi zëri autentik, i cili do të flasë për problemet, për të cilat kontribuojnë të dyja palët”, shprehet Arsenijeviq për Radion Evropa e Lirë.Kurti, qysh në fushatën zgjedhore të vitit 2019, ka paralajmëruar dialog me serbët e Kosovës, duke vlerësuar se një dialog i tillë është më i rëndësishëm se ai që zhvillon Kosova me Serbinë, me qëllim të normalizimit të marrëdhënieve.Në fund të nëntorit, zyrtarë të Qeverisë kanë konfirmuar për Radion Evropa e Lirë se janë duke zhvilluar dialog me serbët lokalë, por “larg syve të publikut”.Ata nuk kanë dhënë shumë detaje në lidhje me këtë proces, duke thënë se synojnë t’i mbrojnë përfaqësuesit serbë nga “presionet dhe kërcënimet” e “strukturave ilegale dhe grupeve të lidhura me to”.Përndryshe, Kosova dhe Serbia janë në negociata për normalizimin e marrëdhënieve qysh në vitin 2011.Palët kanë arritur dhjetëra marrëveshje, por zbatimi i shumicës së tyre në terren ka ngecur.Kosova insiston se dialogu duhet të përfundojë me njohje reciproke; Serbia kërkon zgjidhje kompromisi, por pa specifikuar shumë se çka nënkupton me të."
"(Mos) përfillja e zëvendësimit të orëve të humbura gjatë grevës
Në tetor të vitit 2022, Ministria e Arsimit, Shkencës, Teknologjisë dhe Inovacionit (MASHTI) kishte njoftuar për vendimin për të ndryshuar kalendarin e vitit shkollor 2022-23, për shkak të 22 ditëve të pambajtura të mësimit gjatë muajit shtator 2022, si pasojë e grevës së mësimdhënësve.Sipas këtij vendimi të MASHTI-t ishte paraparë që të punohet ditëve të shtune, ku sa i përket vitit 2022 ka qenë e paraparë që në muajin tetor, 2022 mësimi mbahej më datat 15.10.2022, 22.10.2022 dhe 29.10.2022; në muajin nëntor, 2022 mësimi të mbahej më datat 12.11.2022 dhe 26.11.2022, ndërsa në muajin dhjetor, 2022 mësimi të mbahej më datat 10.12.2022 dhe 24.12.2022.Mirëpo, Vjollca Shala, nënkryetare në Sindikatën e Bashkuar e Arsimit, Shkencës dhe Kulturës së Kosovës (SBASHK) ka thënë se pavarësisht këtij vendimi të MASHTI-t, ditëve të shtuna, në shumicën e shkollave të Kosovës nuk është zhvilluar procesi mësimor.“Orët e humbura gjatë grevës sipas kontratës të nënshkruar mes SBASHK-ut dhe MASHTI-t thuhet se nuk zëvendësohen. Andaj, mësimdhënësit duke e ditur dhe njohur kontratën kolektive nuk kanë shkuar në vendin e tyre të punës për zëvendësim të orëve të humbura gjatë grevës, ditëve të shtuna” – ka thënë Shala në një pronocim për KALLXO.com.Ajo tutje përmendur se edhe prindërit kanë kërkuar që orët e humbura gjatë grevës të mos zëvendësohen ditëve të shtuna andaj edhe shumica e prindërve nuk i kanë dërguar fëmijët në shkolla në ato ditë.Vetëm pak ditë pasi kalendari i ri i vitit të ri shkollor 2022/2023 ishte bërë publik, Ministrja e Arsmit, Shkencës, Teknologjisë dhe Inovacionit (MASHTI), Arbërie Nagavcit kishte deklaruar para mediave se inspektorët e arsimit do të dalin në terren për të mbikëqyrur zbatimin e mbajtjes së mësimit nëpër shkolla për zëvendësimin e orëve të humbura gjatë grevës.Ndër të tjera, Nagavci kishte thënë se mosmbajtja e orëve është vepër penale.Porse, nënkryetarja e SBASHK-ut ka thënë për KALLXO.com se kanë informacione që inspektorët kanë dalur vetëm në fillim të ditëve të parapara për zëvendësim.“Nga disa kryetarë të sindikatave të niveleve komunale kemi dëgjuar se kanë dalur inspektorët, por vetëm në fillim, por më pastaj nuk kemi informacion se kanë dalur inspektorët e arsimit për të verifikuar” – është përgjigjur Shala.Përgjigjet e Drejtorive Komunave të Arsimit KALLXO.com ka arritur të sigurojë përgjigje nga gjashtë përfaqësues të Drejtorive të ndryshme Komunale të Arsimit (DKA) në Kosovë, të cilët kanë pohuar se numri i prindërve që i kanë dërguar nxënësit në shkollë gjatë ditëve të shtuna ka qenë i vogël.Remzi Bajselmani, drejtor i DKA-së në Komunën e Suharekës ka thënë se kanë qenë vetëm dy shkolla që në disa të shtuna e kanë bërë zëvendësimin e orëve të humbura.“Shkolla ‘Dëshmorët e Tivarit’ në Peçan katër të shtune kanë zëvendësuar, ‘Destan Bajraktari’ ka mbajtur dy ditë por ka filluar të bjerë pjesëmarrja e nxënësve shumë, pastaj kanë filluar ta ndërpresin” – është përgjigjur Bajselmani.Edhe Rasim Hasani nga Drejtoria Komunale e Arsimit në Lipjan ka thënë për KALLXO.com se është respektuar kalendari i riformuluar, mirëpo, sipas tij, efekti i zëvendësimit ka qenë shumë i vogël.“Në shumë shkolla nuk kanë shkuar nxënësit fare, në disa shkolla kanë shkuar numër shumë i vogël. Mësimdhënësit nuk kanë refuzuar të vijnë por kryesisht nuk ka pasur nxënës. Varet shkolla prej shkollës, disa shkolla kanë mbajtur me një numër të caktuar, pak ka pasur që ka qenë numri i kënaqshëm” – ka thënë ai.Gjendje pothuajse e njëjtë po del të ketë qenë edhe në Komunën e Prizrenit.Sipas udhëheqëses së DKA-së në këtë komunë, Luljeta Veselaj-Gutaj, numri i shkollave që herë pas here kanë mbajtur mësim ka qenë i pakët dhe se programi i planifikuar nuk është  realizuar ashtu siç ka qenë i paraparë.“Ne gjatë gjithë kohës njoftimet nga ministria dhe inspektorati i kemi përcjellë në shkolla. Mësimdhënësit edhe drejtuesit e shkollave kanë dalë (në shkollë), mirëpo këshilli i prindërve ka marrrë vendim dhe fëmijët nuk i kanë dërguar në shkollë” – ka qenë përgjigja e Veselaj-Gutaj për KALLXO.comSe pak nxënës kanë marrë pjesë në mësim gjatë ditëve të shtuna është thënë edhe nga Drejtoresha e Arsimit në Mitrovicë, Drita Kadriu.“Nëpër këto ditët e shtune, gati fare nuk kanë qenë nxënësit, ndërsa mësimdhënësit kanë qenë prezentë gjithmonë. As dy-tri shkolla nuk kanë shkuar, numri minimal i nxënësve” – ka thënë Kadriu.Ajo tutje ka shpjeguar se numri më i madh i nëxënsve i kanë humbur mësimet e shpjeguara gjatë të shtunave për shkak të mos prezencës në shkollë.“Problemi është që edhe ata nxënës që kanë hyrë nga dy-tre nëpër shkolla, nëpër klasë, duhet të konsiderohet që mësimi nuk është mbajtur sepse numri më i madh i nxënësve nuk e kanë dëgjuar atë mësim. Nuk ka asnjë logjikë mbajtja e mësimit domethënë edhe aty ku kanë shkuar”Mirëpo, Kadriu ka thënë se ajo nuk ka ndërhyrë në këtë situatë në mëmnyrë që të mos politizohet gjendja.“Unë nuk kam ndërhyrë për shkak se kam ndërhyrë për t’i shpërndarë urdhrat nga Ministria e Arsimit, që mos me politizu dhe me e ndihmu procesin që të realizohen orët e mësimit” – është përgjigjur udhëheqësja e DKA-së në Mitrovicë.Në anën tjetër, Lulzim Sahiti nga Drejtoria Komunale e Arsimit në Shtime ka përmendur shkollat në të cilat është mbajtur mësimë gjatë të shtunave të parapara për zëvendësim.“Nëpër disa shkolla po, nëpër disa jo, por mësimdhënësit kanë qenë në të gjitha shkollat” – ka thënë Sahiti.“Për shembull, shkolla ‘Lazgdush Poradeci’ që i ka pesë paralele të ndara ajo i ka mbajtur komplet pjesët, pra e ka përcjellë mësimin, ‘Skënderbeu’ gjithashtu e ka përcjellë, ‘Idriz Ajeti’ po, është ‘Emin Duraku’ për shembull që jo, kështu në këtë formë” –ka vijuar ai.Edhe Drejtoresha e Arsimit në Gjakovë, Eranda Kumnova Baçi ka thënë se zëvendësimi i orëve të humbura është bërë pothuasje në të gjitha shkollat, megjithatë në përgjigjen e kësaj drejtorie nuk është specifikuar numri i shkollave që e kanë bërë këtë gjë.“Jemi munduar maksimalisht që të mbajmë mësimin plotësues në mungesë të kuadrove, kemi angazhuar mësimdhënës me fond të orëve mbi normë, pasi Udhëzimi Administrativ ka mundësuar që këta mësimdhënës të paguhen” – ka thënë Kumnova Baçi për KALLXO.com.Ndërkaq, të enjten e 29 dhjetorit 2022, gjatë konferencës së fundvitit për media, ministrja Nagvci ka thënë se mbajtja e orëve mësimore është duke vazhduar sipas klendarit të ri për zëvendësimin e orëve mësimore.“Ka pas tendenca për mos mbajtje të orëve të mësimit, unë konsideroj se arsyet për këto janë disa. Kalendari i ri është në fuqi dhe po vazhdon reazilimi i tij, Së fundmi kemi pranu një kërkesë nga kryetari i Këshillit Drejtues, pot kërkesa të cilat janë paraqitur të tilla si vendime individuale qoftë të përfaqësuesve të këshillave apo të shkollave nuk duhen të prodhojnë efekte juridike”- është shprehur Nagvaci.Reagimet nga Këshilli i Prindërve të KosovësNë lidhje me kalendarin e publikuar nga MASHTI kishte pasur reagime edhe nga Këshilli i Prindërve të Kosovës të cilët përmes një postimi në Facebook kishin deklaruar se janë kundër mësimit të shtunave.Mirëpo, në mesin e prindërve që ka vendosur t’i dërgojë fëmijët në shkollë gjatë ditëve të shtuna është Prel Berisha nga Gjakova.“Në çdo ditë të kalendarit të publikuar nga Ministria e Arsimit i kam dërguar. Shumica i kanë dërguar fëmijët në shkolla ndërsa në raste të rralla edhe kanë mungu” – ka thënë Berisha për KALLXO.com.Megjithatë, ai ka theksuar, se jo gjithmonë ka pasur vullnet nga fëmijët e tij që të shkojnë në shkollë gjatë zëvendësimeve që janë bërë në fundjavë.“Për çdo ditë nuk kanë pas vullnet me shku por duke e pa se është e domosdoshme që mësimi të zëvendësohet atëherë gjithesesi kjo sado pak i përmbush mangësitë në orët mësimore” – është shprehur ai.Sipas vendimit të ri të kalendarit të vitit shkollor 2022/2023, gjysmëvjetori i parë për të gjitha nivelet shkollore parauniversitare përfundon më datën 27 janar 2023 gjersa gjysmëvjetori i dytë fillon me datën 6 shkurt 2023.Për këtë së fundmi ka pasur reagim nga Këshilli i Prindërve të Kosovës.Përmes Facebook-ut ky këshill ka njoftuar se kanë pasur një propozim drejtuar Ministres së Arsmit Arbërie Nagavci që ditët e planifikuara për pushim prej 27 janarit e deri më 2 shkurt 2023 të zhvendosen e të bëhet pushim më 4, 5 dhe 6 janar 2023.Mirëpo, sipas kryetarit të Këshillit të Prindërve, Jeton Demi, kjo kërkesë iu është refuzuar nga MASHTI.“Ministrja Nagavci e ka refuzuar kërkesën, duke dhënë arsyetime procedurash administrative. Gjykoj se kërkesa e Këshillit të Prindërve ka qenë e arsyeshme e mundshme për t’u realizuar por nuk ka pasur vullnet nga Ministrja për ta bërë këtë” – thuhet në postim.Megjithatë, Demi u ka bërë thirrje prindërve në Kosovë që ta respektojnë këtë vendim të Ministrisë së Arsimit duke thënë se shkollat do të jenë të hapura prej 4 janarit 2023 dhe mësimdhënësit do të detyrohen të jenë në shkolla në ato ditë pune, andaj, sipas Demit, mungesa e nxënësve vetëm ua komplikon proceset mësimdhënësve dhe menaxhmentit të shkollave.“Përkundër që gjykojmë se pushimi i menduar në fund të janarit e jo në fillim të tij, nuk është zgjidhja e dëshiruar dhe më e mira për prindërit e nxënësit, ju ftoj, prindër të nderuar, që ta respektoni këtë vendim dhe më 4 janar të vazhdojë mësimi”- ka thënë ai në reagimin e Këshillit të Prindërve të Kosovës.Sipas vendimit për ndryshimin e kalendarit të vitit shkollor 2022-23 është paraparë që në muajin janar 2023 mësimi mbahet me datë 14 janar.Sipas paragrafit 8 të nenit 34 në Kontratën Kolektive të nëshkruar nga SBASHK-u dhe MASHTI, orët mësimore të humbura gjatë grevës nuk zevendësohen.“Orët mësimore të humbura gjatë grevës nuk zevëndësohën, përveç nëse palët nënshkruese të kësaj kontrate arrijnë marrëveshje të veçantë”-thuhet në këtë kontratë.Mirëpo, më 21 nëntor 2022, kjo kontratë e nënshkruar në vitin 2021 u shkëput njëanshëm nga Ministria e Arsimit, Shkencës, Teknologjisë dhe Inovacionit (MASHTI).Bashkimi i Sindikatave të Pavarura të Kosovës – BSPK nga 25 gushti 2022 kishte nisur grevën e përgjithshme në sektorin publik në vend duke kërkuar rritje të rrogës 100 euro për të gjithë punësuarit deri në miratimin dhe zbatimin e Ligjit për paga dhe disa kërkesa të tjera.Greva në arsim ishte pezulluar më 1 tetor 2022 deri në janar të vitit 2023.Ndërkaq, të mërkurën e 28 dhjetorit, SBASHK-u i ka propozuar BSPK-së që ta mbyll grevën e pezulluar më 1 tetor.“Duke u nisur nga fakti se Ligji i pagave është votuar nga Parlamenti dhe pritet të nis implementimi i tij në shkurtin e vitit 2023 e që ishte kërkesë kryesore e SBASHK-ut, Kryesia dhe Këshilli Grevist kanë dalë para kryetarëve të nivelit komunal sindikal e të Universiteteve me propozimin që SBASHK-u t’i drejtohet BSPK-së që të merret vendim për mbylljen e grevës së pezulluar më 1 tetor 2022” – është thënë në njoftimin e publikuar nga kjo sindikatë.Sipas njoftimit, pjesëmarrësit e këtij takimi e kanë aprovuar këtë propozim unanimisht pas diskutimeve që janë zhvilluar lidhur me këtë çështje."
"Kërkesat dhe përfitimet e serbëve nga barrikadat
Në ditën e 20-të të vendosjes së tyre, kamionët që shërbenin për bllokimin e rrugëve, janë ndezur dhe ka filluar largimi i barrikadave të vendosura nga serbët në veri të Kosovës.Largimi i tyre ka ardhur pas takimit që presidenti i Serbisë, Aleksandar Vuçiq, e ka mbajtur mbrëmë në Rashkë me serbët e veriut të Kosovës, ku u premtua që brenda 24 deri në 48 orë do të larohen 13 barrikadat e vendosura në rrugët në veri të vendit.Ai paraprakisht tha se është dhënë garanci që kërkesat e serbëve për heqjen e barrikadave do të plotësoheshin.Ndërsa, kryeministri i Kosovës, Albin Kurti, pas nisjes së largimit të barrikadave reagoi duke thënë se serbët “vetë i vunë barrikadat, vetë i hoqën ato. Me fjalë të tjera krejt kot janë lodhur ata të cilët e bllokuan veten”.Por deri te nisja e heqjes së automjeteve të rënda, të cilat bllokuan rrugët në veri, serbët patën kushte, disa prej të cilave u plotësuan.Kushtet e serbëve për heqjen e barrikadave10 ditë pas vendosjes së barrikadave, lideri i Listës Serbe, Goran Rakiq, në një video nga Rudarë dërgoi një porosi për kryeministrin Albin Kurti, duke numëruar se cilat janë kushtet për largimin e barrikadave në veri.“Lirimi i të gjithë serbëve të arrestuar, tërheqja e të gjitha njësive nga veriu i Kosovës, heqja e të gjitha listave dhe listave sekrete për vrasjen e serbëve” – deklaroi Rakiq.Kjo erdhi pas deklarimit të kryeministrit Albin Kurti në lidhje me situatën në veri të Kosovës, ku ka thënë se largimi i barrikadave mund të shkaktojë edhe pasoja, kështu që duan të jenë të kujdesshëm.“Shqetësimi ynë [është] se heqja e këtyre barrikadave nuk mund të përjashtojë viktimat (pasojat)” – tha ai. “Dhe kjo është arsyeja pse ne duam të jemi sa më të kujdesshëm për t’u siguruar që nuk do të ketë destabilizim dhe do të ketë paqe dhe siguri relative. Megjithatë, ne nuk mund ta lejojmë përgjithmonë këtë shkelje të ligjshmërisë dhe kushtetutshmërisë. Pra, po, kjo duhet të përfundojë, sa më shpejt aq më mirë” – ka deklaruar Kurti për “The Guardian”.Ndërsa, për heqjen e barrikadave ministri i Brendshëm, Xhelal Sveçla, ka thënë se Kosova i ka kapacitetet për largimin e barrikadave por kryeministri i Kosovës ka thënë se KFOR-i ka kërkuar kohë për largimin e tyre.Për zhbllokimin e rrugëve, kërkesa e parë e serbëve ishte lirimi i ish-zyrtarit policor, Dejan Pantiq, i cili u arrestua nën dyshimin se ka organizuar sulmin terrorist në zyrat e Komisionit Komunal Zgjedhor në veri të vendit me ç’rast ishin sulmuar zyrtarët e KQZ-së dhe zyrtarët policorë.Lirimi i Pantiqit erdhi pas kërkesës së Prokurorisë Speciale, e cila kërkoi masën e  arrestit shtëpiak pë të duke u bazuar në aspektin shëndetësor e human.“Prokuroria Speciale e Republikës së Kosovës, duke u bazuar në aspektin shëndetësor dhe njëkohësisht aspektin human i ka propozuar Gjykatës Themelore në Prishtinë, zëvendësimin e masës së paraburgimit për të pandehurin Pantiq, pasiqë i njëjti ishte në pamundësi t’i gëzoj të drejtat që ju takojnë të paraburgosurve në qendrat e paraburgimit” – thuhet në njoftimin e Prokurorisë Speciale.Lirimin e tij e theksoi presidenti serb Vuçiq mbrëmjen e 28 dhjetorit në kazermën e Ushtrisë Serbe në Rashkë, ku zhvilloi bisedimet me përfaqësuesit e serbëve nga Kosova për heqjen e barrikadave.Vuçiq tha se Dejan Pantiqi ka mbërritur në shtëpi dhe se kjo është një “fitore simbolike”.Në këtë takim ai tha se kërkesa e dytë është që njerëzit që ishin në barrikada të mos ndiqen penalisht.Që serbët e Kosovës të mos arrestohen dhe ndiqen penalisht për bllokimin e rrugëve, SHBA dhe BE-ja konfirmuan se Kosova nuk ka listë të serbëve dhe nuk do të arrestohen dhe ndiqen penalisht për vendosjen e barrikadave.“Mirëpresim garancitë e lidershipit të Kosovës që konfirmojnë se nuk ekzistojnë lista të qytetarëve serbë të Kosovës që do të arrestohen apo ndiqen penalisht për protesta/barrikada paqësore. Në të njëjtën kohë, sundimi i ligjit duhet të respektohet dhe çdo formë dhune është e papranueshme dhe nuk do të tolerohet” – thuhet mes tjerash në deklaratën e përbashkët të SHBA-së dhe BE-së.Historiku i tensioneve të fundit në veri Vendimi i Qeverisë së Kosovës, i cili parashihte masa të reja për regjistrimin e automjeteve me targa ilegale (serbe), ishte pikënisje e një serë ngjarjesh që pasuan në veri të Kosovës.Katër ditë pas fillimit të fazës së parë të këtij vendimi, e cila parashihte qortimin, serbët më 5 nëntor braktisën institucionet e Kosovës.Dorëheqjet nga institucionet e nivelit qendror, lokal dhe ato të gjyqësorit, erdhën pas suspendimit të Nenad Gjuriqit nga pozita e drejtorit të Drejtorisë Mitrovica Veri të Policisë së Kosovës, për shkak të refuzimit dhe rezistencës për të lëshuar fletëqortime për pronarët e veturave me targa ilegale serbe.Pas këtyre dorëheqjeve, katër komunat në veri mbetën edhe pa kryetarë ndërsa pak ditë më pas presidentja e Kosovës, Vjosa Osmani, mori vendim për shpalljen e zgjedhjeve të jashtëzakonshme në katër komunat me shumicë serbe në veri. Data e zgjedhjeve u vendos 18 dhjetori.Më 6 dhjetor, në ditën kur ishte e planifikuar që zyrtarët e përzgjedhur të lartë komunal së bashku me zyrtarë të KQZ-së, Ministrisë së Pushtetit Lokal të vendosen nëpër komunat me shumicë serbe, u sulmuan zyrat e KKZ-së.Katër ditë më pas, për këto sulme ku u hodh edhe ‘shock-bomba’, Policia e Kosovës ndaloi në pikën kufitare në Jarinjë ish-zyrtarin policor, ish-pjesëtarin e MUP-it, i cili ishte integruar më parë në Policinë e Kosovës, Dejan Pantiq.Pantiq akuzohet për kryerjen e veprave terroriste dhe sulm kundër rendit kushtetues.Në shenjë refuzimi ndaj arrestimit të Dejan Pantiq, nën tensionet e krijuara në veri ditëve të fundit, serbët vendosën prapë barrikadat në komunat me shumicë serbe në veriun e Kosovës.Ditë pas dite, barrikadat shtoheshin në rrugët e veriut, ndërsa si pasojë e këtyre pengesave u mbyllën edhe dy pikë kalimet kufitare që lidhin Kosovën me Serbinë, ajo në Bërnjak dhe në Jarinjë.Më 19 dhjetor kryeministri i Kosovës Albin Kurti ka njoftuar se për situatën në veri janë në koordinim të plotë me KFOR-in.“Ne jemi në koordinim, komunikim të rregullt, të vazhdueshëm, intensiv me KFOR-in dhe padyshim që nuk do të mund të tolerohen shumë gjatë barrikadat e tilla por mos harroni se ajo çfarë po bëjnë strukturat ilegale të Serbisë të shndërruara në banda kriminale tash së fundi është fillimi i fazës së fundit të tyre” – tha Kurti.KFOR-i vazhdimisht konfirmonte se e ka rritur prezencën dhe patrullimet në muajt e fundit, duke kërkuar nga palët që të përmbahen nga shfaqjet provokuese të forcës dhe të kërkojnë zgjidhjen më të mirë për të garantuar sigurinë.Gati tri javë pas vendosjes së barrikadës së parë, serbët filluan heqjen e makinerive të rënda të cilat i kishin vendosur në mes të rrugëve.Kryeministri i Kosovës, Albin Kurti, ka folur për heqjen e barrikadave të vendosura nga serbët në veri të Kosovës. Sipas tij, është më mirë që ato po hiqen pa ndërhyrjen e Policisë së Kosovës.Ndërsa, përfaqësuesi i lartë për Politikë të Jashtme dhe Siguri i Bashkimit Evropian, Josep Borrell, ka reaguar pasi ka nisur heqja e barrikadave në Rudarë.Borrell ka thënë se diplomacia mbizotëroi në uljen e tensioneve në veri të Kosovës.“Diplomacia mbizotëroi në uljen e tensioneve në veri të Kosovës. Dhuna nuk mund të jetë kurrë një zgjidhje. Mirë se vini në lidershipin e përgjegjshëm të presidentit Vuçiq dhe kryeministrit Kurti” – ka shkruar Borrell në Twitter."
"Udhëheqësit 'më të kërkuar' në Kosovë më 2022
Kryeprokuror i Shtetit, Ministër i Shëndetësisë e Drejtor i përgjithshëm i Policisë së Kosovës, janë tri prej pozitave të larta që kanë mbetur “bosh” tash e një kohë si pasojë e mosemërimit të udhëheqësve të rinj të tyre, me mandat të plotë.Procesi për përzgjedhjen e tyre është zvarritur nga institucionet përgjegjëse, ndërsa ende nuk dihet zyrtarisht kush do të jenë pasardhësit në këto pozita.Emri i Kryeprokurorit të Shtetit është në proces të dekretimit që më shumë se gjashtë muaj prej kur Këshilli Prokurorial i Kosovës ka votuar Blerim Isufajn dhe e ka dërguar emrin e tij tek Presidentja për dekretim.Pas këtij vendimi, Presidentja e Kosovës, Vjosa Osmani,  ka thënë se do të studiohet çdo detaj para vendimit për dekretimin ose jo të Blerim Isufajt për Kryeprokuror të Shtetit.“Nuk është vendim i cili merret shkel e shko. Kryeprokurori në sistemin tonë të drejtësisë ka rol kyç në vendosjen e drejtësisë, prandaj edhe do të studiohet secili detaj”, ka thënë presidentja.Në tetor, presidentja ritheksoi qëndrimin e saj se do të pritet deri në përfundim të të gjitha procedurave gjyqësore në gjykatat e vendit në sistemin e drejtësisë, para se të marrë vendimin e saj për propozimin e KPK-së.Organizatat e shoqërisë civile në Kosovë e kanë kundërshtuar procesin për zgjedhjen e kryeprokurorit të shtetit, duke kërkuar anulimin e këtij konkursi.Aktualisht Prokuroria e Shtetit është duke funksionuar me ushtrues detyre.  Në këtë pozitë që 246 ditë është vendosur Besim Kelmendi pas përfundimit të mandatit shtatë vjeçar, të ish Kryeprokurorit të Shtetit Aleksandër Lumezi, i cili i emocionuar, ka përmbyllur mandatin e tij më 21 prill të këtij viti.Edhe për Ministrinë e Shendetësisë po kërkohet emri i udhëheqesit të ri tash e më shumë se dy muaj pas dorëheqjes së Rifat Latifit më 6 tetor.Prej asaj date kompetencat e plota i kanë kaluar zëvendësministres së Shëndetësisë, Dafina Gexha – Bunjaku, ndërsa ekzekutivi as pas 76 ditëve nuk ka bërë të ditur kur do të emërohet ministri i ri.KALLXO.com kishte raportuar më 1 dhjetor 2022 se kryeministrit, Albin Kurti iu deshën më pak se 1 muaj për të zëvendësuar pozitën e ministrit për Komunitete dhe Kthim, që mbeti bosh pas dorëheqjes së Goran Rakiqit, por nuk po i mjaftuan atë kohë, 56 ditë për të zëvendësuar Rifat Latifin, në krye të ministrisë të Shëndetësisë.Për mos emërimin e ministrit të ri të Shëndetësisë dhe menaxhimin me këtë sektor, Qeveria Kurti në vazhdimësi është kritikuar nga partitë opozitare në Kuvendin e Kosovës, ku edhe është mbajtur debat parlamentar lidhur me gjendjen në këtë sektor.Në gjendje të njëjtë janë edhe institucione tjera shëndetësore.Shërbimit Spitalor Klinik dhe Universitar i Kosovës (SHSKUK) aktualisht udhëhiqet nga Pranvera Zejnullahu – Raçi e cila mban pozitën e ushtrueses së detyrës pas dorëheqejes së Valbon Krasniqit më 2 gusht 2022.Ndërsa, Inspektorati Shëndetësor deri dje është udhëhequr nga Shaban Osmanaj i cili ka mbajtur pozitën e ushtruesit të detyrës. Ai është liruar nga detyra pas rastit në të cilin dyshohet se foshnja e lindur pa shenja jete u fut në rrobalarese në Spitalin e Përgjithshëm të Pejë.Pas rastit në Pejë, Nora Kursani-Demjaha është emëruar ushtruese e detyrës së Kryeinspektores së Inspektoratit Shëndetësor.Përveç shëndetësisë, edhe në sektorin e sigurisë ka pozitë vakante, përkatësisht në Policinë e Kosovës.Pas dorëheqjes së Samedin Mehmetit nga pozita e drejtorit të përgjithshëm, Policia e Kosovës që 115 ditë po udhëhiqet nga ushtruesi i detyrës së drejtorit, Fehmi Hoti.Për këtë proces, ministri i Brendshëm Xhelal Sveçla më 17 nëntor ka thënë se faza e dorëzimit të aplikacionit është përmbyllur dhe tani janë në proces të krijimit të komisionit që do të vijojë me fazat tjera.“Unë tashmë besoj që e dini që faza e dorëzimit të aplikacionit është përmbyllë, tani jemi në proces të krijimit të komisionit që do të vijojë me fazat tjera të procesit. Sapo të themelohet komisioni do të vazhdojnë me procedura tjera deri në finalizim”- ka thënë Sveçla.Drejtë postit për të parin e Policisë se Kosovës ia kanë mësyrë pesë kandidatë.Ky institucion mbeti pa ‘zot shtëpie’ që nga muaji gusht pas dorëheqjes së Samedin Mehmetit i cili dha dorëheqje ‘morale’ pas rastit të dyshimit tëdhunimit të 11-vjeçares nga Prishtina e cila tronditi opinionin kosovar në gushtin e kaluar."
"The Economist zgjodhi Ukrainën 'Shtetin e vitit 2022'
Në kohëra normale, zgjedhja e shtetit të vitit nga The Economist është e vështirë të bëhet. Shkrimtarët dhe redaktorët tanë zakonisht fillojnë me një debat të lirë, në të cilin ata debatojnë mbi pretendimet rivale të një gjysmë duzine kombesh në listën e ngushtë. Por këtë vit, për herë të parë që kur filluam t’i emërtojmë ‘shtetet e vitit’ në 2013, zgjedhja është e qartë. Mund të jetë vetëm Ukraina.Nderi i shkon normalisht vendit, i cili, sipas nesh, është përmirësuar më së shumti në 12 muajt e mëparshëm. Pra, Ukraina është në një kuptim një zgjedhje e pazakontë, pasi jeta për shumicën e ukrainasve është përkeqësuar në mënyrë spektakolare që nga pushtimi i paprovokuar i vendit të tyre nga Vladimir Putini në muajin shkurt. Shumë njerëz kanë vdekur. Qytete të tëra janë shkatërruar dhe djegur. Miliona njerëz i kanë braktisur shtëpitë e tyre. Ekonomia e Ukrainës është tkurrur me rreth një të tretën. Për shkak të sulmeve ruse, shumë ukrainas po ngrihen së ftohti në errësirë pa energji elektrike.Megjithatë, ukrainasit e kanë dëshmuar veten këtë vit. Janë katër nga cilësitë e tyre që spikasin këtë vit. E para është heroizmi. Kur filloi pushtimi, shumica e njerëzve në mbarë botën menduan se Ukraina do të shtypej nga fqinji i saj shumë më i madh. Shumë do të kishin hasur në mirëkuptim nëse mbrojtësit e Ukrainës do të kishin ikur. Putini priste qartë që ushtria ukrainase të dorëzohej: trupat e tij mbërritën me uniformat e tyre të veshjes gati për një paradë fitoreje, por pa ushqim pothuajse të mjaftueshëm.Ukrainasit u ngritën dhe luftuan. Presidenti Volodymyr Zelensky, duke i refuzuar ofertat perëndimore për ta larguar atë nga Kievi, supozohet se kishte nevojë për “municion, e jo për udhëtim”. Ukrainasit e zakonshëm treguan guxim të ngjashëm. Profesorët, montues hidraulikësh dhe yjet e pop muzikës u dyndën për t’u regjistruar, duke i shkëmbyer shtretërit e rehatshëm me vrimat e ngrira dhe rrezikun e vdekjes së dhimbshme. Betejë pas beteje, ata i shpartalluan rusët. Duke u mbrojtur kundër një agresori që e kundërshtoi të drejtën e vendit të tyre për të ekzistuar si shtet i pavarur, ata gjetën një ndjenjë të re kombësie.Ata gjithashtu treguan zgjuarsi. Vunë re dobësitë e armiqve të tyre, hodhën në erë karburantet dhe municionet e tyre dhe mësuan shpejt se si të përdornin armë të reja të furnizuara nga perëndimi. Ata ia kaluan vendimmarrjen oficerëve në terren, duke i bërë njësitë e tyre më të shkathëta dhe më të adaptueshme se rusët e egër e hierarkikë. Përdorën me shkathtësi ndihmën e shërbimeve miqësore të inteligjencës, veçanërisht atyre të Amerikës, ndërsa armiqtë e tyre luftuan gjysmë të verbër dhe nganjëherë hoqën dorë nga pozicionet e tyre duke bërë telefonata në linja të hapura.Ukrainasit kanë treguar gjithashtu qëndrueshmëri. Kur nuk ka ujë rubineti në shtëpi, ata po shkrijenë borën. Kur nuk ka energji elektrike, ata gjejnë nxehtësi dhe dritë në kafenetë me gjeneratorë nafte ose flenë në zyrat ku punojnë, shumë prej të cilave tani kanë strehë për bomba dhe ujë në shishe. Tmerret që Putini vazhdon t’u bëjë atyre nuk duket se e kanë dëmtuar moralin e tyre.Dhe me disa përjashtime, ata nuk i janë përgjigjur krimeve të luftës me krime lufte. Forcat ruse kanë bombarduar në mënyrë rutinore civilë, kanë torturuar robër dhe kanë plaçkitur fshatra. Në të kundërt, të burgosurit rusë të luftës janë të befasuar se sa mirë trajtohen dhe janë trajtuar. Kjo është kryesisht për shkak se Ukraina nuk është, siç pretendon Putini, një shtet nazist, por një demokraci ku jetët njerëzore kanë rëndësi. Ukraina ka të metat e saj, veçanërisht korrupsionin, por qeveria dhe populli i saj e kishin refuzuar Putinizmin edhe para luftës, dhe tani ata e refuzojnë të njëjtin edhe më ashpër.Duke u përballur me despotin e Rusisë, ukrainasit i kanë mbrojtur fqinjët e tyre. Në rast se ia kishte dalë ta pushtojë Ukrainën, Putin do ta kishte sulmuar Moldavinë ose Gjeorgjinë më pas, ose t’i kërcënonte shtetet baltike. Ukraina ka treguar se të dobëtit mund t’u bëjnë ballë ngacmuesve, madje edhe atyre ngacmuesve të mëdhenj. Kësisoji, Ukraina ka qenë një frymëzim jo vetëm për vendet me fqinjë grabitqarë, fqinj të tillë çfarë i ka Tajvani për shembull, por edhe për njerëzit e shtypur kudo. Shumë tiranë transmetojnë gënjeshtra të mëdha për t’i justifikuar keqbërjet e tyre dhe për ta imponuar vullnetin e tyre nëpërmjet terrorit. Ukrainasit kanë treguar se gënjeshtrat mund të ekspozohen dhe terrorit mund t’i rezistohet. Lufta e tyre është larg nga fundi. Mirëpo shembulli i tyre në vitin 2022 ishte i pashembullt. Slava Ukraini! /The EconomistPërgatiti: Nuhi Shala"
"Kush duhet t’i largojë barrikadat në veri?
Është dita e shtatë që nga vendosja e barrikadave në rrugët nacionale që çojnë drejt pikave kufitare me Serbinë, Jarinjë dhe Bërnjak.Rrugët janë bllokuar kryesisht nga banorë serbë lokalë, por autoritetet e Kosovës thonë se barrikadat janë vendosur me urdhër të Beogradit.Në mesin e barrikaduesve janë parë edhe persona me të kaluar kriminale, prej tyre edhe të armatosur.Pavarësisht thirrjeve të zyrtarëve perëndimorë për heqjen e tyre, barrikadat vazhdojnë të qëndrojnë aty, madje edhe po shtohen.Udhëheqësit e Kosovës thonë se është KFOR-i ai që do të bëjë largimin e barrikadave.Ndërkaq, KFOR-i ende nuk ka dhënë ndonjë sqarim për këtë çështje, pavarësisht se KALLXO.com ka dërguar pyetje dhe ende s’ka marrë përgjigje nga forca shumëkombëshe.Kryeministri i Kosovës, Albin Kurti, tha se nga ana e KFOR-it është kërkuar kohë për të vepruar.Gjatë ditës së sotme, nga KFOR-i kanë thënë se mbesin jashtëzakonisht vigjilentë dhe plotësisht të aftë për të zbatuar mandatin për të siguruar një mjedis të sigurt dhe lirinë e lëvizjes për të gjitha komunitetet që jetojnë në Kosovë.“Kjo përfshin patrullimet e zgjeruara në veri të Kosovës, në koordinim të ngushtë me Policinë e Kosovës dhe EULEX-in”- ka thënë KFOR.Ndërsa, kryeministri Kurti ka thënë se më së miri do të ishte që barrikadat t’i largojnë vetë ata që i kanë vendosur. Sipas tij, në mesin e këtyre persona ka edhe të armatosur.Në anën tjetër, edhe përfaqësuesit ndërkombëtarë kanë bërë me dije që janë të pajtimit që largimi i barrikadave të bëhet me marrëveshje e jo me ndërhyrje të forcave të sigurisë.Të paktën kështu është përgjigjur përfaqësuesi i posaçëm i Bashkimit Evropian për dialogun Kosovë-Serbi, Miroslav Lajçak, kur u pyet nëse ka kërkuar nga KFOR-i që të intervenojë për largimin e barrikadave.“Unë jam diplomat, për mua mënyra më e mirë për të hequr barrikadat është nëse bëhet si rezultat i një marrëveshjeje politike e jo me buldozerë” – ishte shprehur Lajçak.KFOR apo Policia, cilët të intervenojnë?Për largimin e barrikadave janë dhënë disa opsione.Dikush thotë që më e mira e gjithë kësaj pune është që të largohen nga vetë ata që i kanë vendosur, dikush është në pritje të marrëveshjes politike, dikush tjetër në pritje të KFOR-it, e të tjerët e vlerësojnë si të duhur edhe intervenimin e Policisë së Kosovës.Rashit Qalaj, ish-drejtori i Policisë, tashmë deputet i Kuvendit të Kosovës nga radhët e Partisë Demokratike të Kosovës, ka thënë për KALLXO.com se ka ardhur koha që Qeveria t’u kërkojë zyrtarëve policorë që të angazhohen në largimin e barrikadave.Ai e sheh si të pakuptimtë praninë e barrikadave në rrugët në veri të Kosovës. Ai shton se Qeveria nuk ka ide se çka duhet të bëjë.“Si duket Qeveria është duke pritur nga bashkësia ndërkombëtare, respektivisht nga KFOR që këto barrikada të largohen e unë mendoj që kjo është gabim meqenëse çdo veprim i KFOR do të kthente Kosovën disa vite më pas” – shprehet Qalaj duke shtuar se Policia e Kosovës është reaguesi i parë, organi i vetëm për zbatimin e ligjit në Kosovë.Ish-udhëheqësi i Policisë pajtohet me mendimin që më së miri do të ishte që barrikadat të largohen nga ata që i vendosën, e kjo me qëllim që të mos ketë konfrontime të forcave të sigurisë me palën tjetër, por insiston se Qeveria duhet t’i kërkojë Policisë që të kryejë punën e saj.Madje, Qalaj thotë se nga Policia duhet të kërkohet më shumë sesa veç largimi i barrikadave. Ai thotë se zyrtarët policorë, me kërkesë të Qeverisë, duhet të zhvillojnë një aksion për identifikimin dhe arrestimin e të gjithë personave me maska dhe të atyre që kanë qenë në posedim të armëve në barrikada dhe kudo në komunat veriore.Mirëpo, një mendim tjetër e ka eksperti i sigurisë, Bedri Elezi, i cili në disa përgjigje për KALLXO.com thotë se vendosja e barrikadave në veriun e vendit ka rënduar situatën e sigurisë në Kosovës.“Pengimi i lirisë së lëvizjes është veprim i rëndë sigurie, andaj largimi i pengesave duhet të jetë prioriteti kryesor i institucioneve të sigurisë në Republikën e Kosovës” – thotë ai duke shtuar se përfshirja e Policisë së Kosovës në largimin e barrikadave mund të eskalojë.Prandaj ai tha se vlerëson që largimi i barrikadave më së miri është të bëhet nga KFOR-i dhe jo nga intervenimi i Policisë së Kosovës, veprim i cili, sipas Elezit, do bënte që grupet kriminale të kenë rezistencë dhe njëkohësisht situata e sigurisë të përshkallëzohej.“Sa i përket asaj se a duhet pritur marrëveshje për të larguar barrikadat, kujtoj se KFOR-i është institucion i cili zbaton mandatin e tij, dhe në asnjë mënyrë nuk negocion apo ulet me grupe terroriste ose kriminale” – shprehet Elezi.Eksperti i sigurisë tregon se vendosja e barrikadave është bërë me q[llim që grupet kriminale të përfitojnë nga largimi i tyre, duke thënë se këto grupe po bëjnë kërkesa q[ janë të parealizueshme.“Grupet kriminale po bëjnë kërkesa të parealizueshme si puna e lirimit të ish-zyrtarit policor, i cili dyshohet se është përfshirë në veprat penale të terrorizmit” – thotë Elezi.Për largimin e barrikadave të vendosura në veriun e Kosovës Elezi nuk ka shpresë që të largohen në ditët në vijim.Ai madje thotë se në bazë të situatës së krijuar, brenda kësaj jave nuk mund të ndodhë diçka e tillë.Grupet kriminale, të dyshuarit për destabilizim të situatës në veriDuke mos përmendur emra të përveçëm, zyrtarët shtetërorë, shumica me pozita udhëheqëse, pyetjes se kush i ka vendosur këto barrikada e kush po i ngrit tensionet në veri i përgjigjen me vetëm dy fjalë; grupet kriminale.Është vetë e para e shtetit, presidentja Vjosa Osmani që në fjalimin e saj vjetor para deputetëve të Kuvendit të Kosovës ka folur për situatën në veri të vendit, duke thënë se bandave kriminale nuk po u pëlqen zbatimi i ligjit në tërë territorin.“Veriu vazhdon të jetë sfidë për shkak të pretendimeve territoriale të Serbisë, por ne jemi të vendosur si asnjëherë më parë që të krijojmë siguri në çdo cep të territorit. Natyrisht që bandave kriminale nuk po ju pëlqen zbatimi i ligjit në tërë territorin, nuk i pëlqen lufta e pakompromis ndaj krimit dhe korrupsionit. Ata do të përballen me drejtësinë për kërcënimin që po ua bëjnë qytetarëve tanë” – deklaroi Osmani.Ndërsa shefi i ekzekutivit, Albin Kurti thotë se barrikadat janë ngritur nga qindra pjesëtarë që u përkasin strukturave ilegale të shndërruara në banda kriminale, për të cilët thotë që udhëhiqen prej personave që në njërën anë kanë fletarrestim nga Republika e Kosovës e në anën tjetër janë në listën e zezë të Thesarit amerikan.Ai thotë se ngritja e këtyre barrikadave nuk është bërë nga serbët lokalë të Kosovës.Një mendim të njëjtë si Kurti e ka edhe bashkëpartiaku dhe ministri i tij, Xhelal Sveçla, që udhëheq Ministrinë e Punëve të Brendshme.Ai një ditë pas vendosjes së këtyre barrikadave në një konferencë për media u shpreh se ngjarjet e ndodhura ditëve të fundit në veriun e Kosovës janë bërë nga këto grupe. Sveçla në këtë pjesë përmend edhe sulmet që ndodhën ndaj zyrtarëve policorë, EULEX-it e objekteve institucionale në komunat me shumicë serbe në Kosovë.“Janë ngritur barrikada në komunat: Leposaviq, Zveçan dhe Zubin Potok. Në disa lokacione janë hedhur shok-bomba, ndërsa njësitet policore kanë shkëmbyer zjarr me disa grupe kriminale pas një sërë sulmesh të organizuara nga këto grupe afër digës së liqenit të Ujmanit. Situata është vendosur nën kontroll dhe është në vëmendje të shtuar” – ishte shprehur Sveçla.Edhe ish-drejtori i PK-së ndan një mendim të njëjtë me pozitarët. Ai thotë se në barrikada nuk qëndrojnë qytetarët e thjeshtë, por sipas tij qëndrojnë kriminelët e ndryshëm.“Janë njerëz të ardhur në Kosovë nga jashtë, forca të ndryshme të errëta që i dërgon Serbia dhe i përdor Serbia, pra pjesëtarë të krimit të organizuar” – thotë Qalaj.Ai tregon se mendimi i tij është që serbët lokalë të Kosovës në komunat veriore janë duke u përdorur si mjet nga presidenti i Serbisë, Aleksandar Vuçiq dhe Qeveria e Serbisë, duke shtuar se serbët e Kosovës nuk guxojnë ta bëjnë asnjë veprim në kundërshtim me atë se si urdhërohen nga presidenti i Serbisë.“Presidenti i Serbisë është duke bërë një terror të egër, kërcënime të egra ndaj pjesëtarëve të komunitetit serb të cilët realisht janë të frikësuar për pronën dhe jetën e tyre në rast se ata tentojnë të respektojnë vendimet e Qeverisë dhe ligjet e Kosovës” – shprehet Qalaj.Ai thotë se e drejta e protestës është e garantuar me Kushtetutë për çdo komunitet, për çdo individ, për çdo person, por që kufizimi i lirisë së lëvizjes, bllokimi i rrugëve nuk lejohet me asnjë ligj që është në Kosovë.“Serbët nëse duan të protestojnë kanë mënyra dhe lokacione ku realisht edhe mund të protestojnë, por nuk lejohet bllokimi i lirisë së lëvizjes, i rrugëve kryesore që shpien në pikat kufitare, bllokimi i lëvizjes së trupave të Policisë së Kosovës, të policisë kufitare dhe policisë së rregullt që janë duke operuar në komunat veriore” – thotë Qalaj.Çka nga kërkesa e Serbisë për dërgim të ushtrisë serbe në Kosovë?Presidenti i Serbisë, Aleksandar Vuçiq dje në mbrëmje në televizionin publik të Serbisë, RTS deklaroi se Qeveria serbe ka marrë vendim që KFOR-it t’ia dorëzojnë kërkesën për kthimin e forcave serbe të sigurisë në territorin e Kosovës.Një paralajmërim të tillë Vuçiq e kishte bërë para disa ditëve, përderisa dje u tha se vendimi është marrë unanimisht, duke e quajtur këtë si “vendim të mirë që do të ulte tensionet”.Këtyre paralajmërimeve u është përgjigjur homologia e tij, Vjosa Osmani, e cila ka thënë se “në territorin e Republikës së Kosovës nuk do të ketë kurrë më policë dhe ushtarë të Serbisë”.Kundër këtyre paralajmërimeve ka qenë edhe i dërguari i posaçëm amerikan për Ballkanin Perëndimor, Gabriel Escobar, i cili ka thënë se SHBA-ja e kundërshton dhe e refuzon në mënyrë kategorike kërkesën e Serbisë për kthimin e forcave të saj në Kosovë.Madje Escobar kishte treguar se Kosova ka garanci shumë të forta të sigurisë nga Shtetet e Bashkuara.Edhe kryeministri Kurti kishte reaguar ndaj kërcënimeve të Serbisë për të dërguar forcat e saj policore e ushtarake në Kosovë. Ai ka thënë se Kosova nuk do konflikt, do paqe e progres, por agresionit do t’i përgjigjej me gjithë fuqinë.E në anën tjetër edhe Rashit Qalaj ka folur për KALLXO.com për këtë çështje, duke thënë se deklaratat e palës serbe janë ‘ëndrra të vjetra serbe që Kosovën prapë ta kenë nën thundrën e policisë dhe ushtrisë së tyre’.“Deklaratat luftënxitëse dhe armiqësore të presidentit Vuçiq nuk janë të reja, ato realisht janë vetëm për konsum të brendshëm, por nuk janë vetëm deklarata e tij por edhe të aparatit shtetëror serb” – ka thënë ai.Qalaj tregoi se Serbia po harron që Kosova është një vend sovran, i lirë, që ka policinë e ushtrinë, si dhe e ka edhe një popullatë të tërë që do të jetë e gatshme të reagojë të mbrojë kufijtë, territorin e Kosovës pa asnjë hezitim.Edhe eksperti i sigurisë Elezi e komentoi këtë situatë duke thëne se deklarimet e Qeverisë dhe presidentit të Serbisë për futjen e forcave ushtarake në territorin e Republikës së Kosovës, që garantohet nga NATO, janë deklarime për konsum politik.Madje ai thotë se deklarata të tilla po ngritin moralin e grupeve kriminale në veri për të organizuar dhe ushtruar, sipas Elezit, aktivitete të dhunshme."
"Vetëm 5 mijë euro kompensim për humbjen e gishtërinjve
Lëndimet e marra në vendin e punës, gjatë vitit 2018, një qytetar i Kosovës, do t’i vuaj gjithë jetën.Megjithëse ai kishte arritur pajtim me kompaninë që punonte, që t’i kompensoheshin lëndimet me shumën prej 5 mijë eurove, ai tregon për sfidat që kishte pasur.31-vjeçari nga rajoni i Dukagjinit, i cili nuk ka dashur të identifikohet, ka treguar se ka punuar në sektorin e ndërtimtarisë dhe se një ditë duke punuar, ka prerë gishtat e dorës.Ai rrëfen se fillimisht pronari i kishte kërkuar që të mos tregonte se lëndimet i kishte marr në vendin e punës.“Gjatë rrugës, pronari i kompanisë më thërret në telefon dhe më thotë që të mos tregoj që i kam prerë gishtat në punë dhe të them se e kam bërë nga pakujdesia.” – thotë 31-vjeqari.Ai tutje ka rrëfyer, se rastit i ka shkuar deri në fund, porse nuk është edhe i kënaqur me procesin si ka shkuar në tërësi.Për lëndimin e tij nuk ka një rast penal ndërsa çështja është përfunduar vetëm në procedurë civile ku punëtori ka marrë një kompensim dëmi.“Vazhdova për vite me radhë të kërkoj drejtësi, dhe në fund u dorëzova ngase çdo gjë drejtësia po e kthente në favor të tyre e jo në favor të viktimës” – shton ai.Dosja në rast nuk ishte hapur në polici dhe kjo konfirmohet nga përgjigja zyrtare e Policisë së Kosovës.“Duke u bazuar në të dhënat nga Stacioni Policor …, sa i përket rastit në fjalë gjatë periudhës kohore Janar 2018, nuk kemi te regjistruar asnjë rast penal; Asgjësimi, dëmtimi ose heqja e pajisjeve mbrojtëse në vendin e punës” apo edhe ndonjë shënim zyrtare që ka të bëjë me lëndim në punë lidhur me personin e apostrofuar më lart” – thuhet në përgjigjen e policisë.Të dhënat e trajtimit të rastit në faza të tjera tregojnë që 31-vjeçari kishte arritur një marrëveshje gjyqësore e cila sipas viktimës ishte arritur për shkak të pritjeve të gjata.“Ju njoftoj se paditësi .., ka iniciuar padi për kompensim dëmi ndaj kompanisë … në Gjykatën Themelore në Gjakovë. Me datën 11 nëntor 2019, në seancën përgatitore, ndërgjyqësit kanë arritur pajtim gjyqësor dhe Gjykata me aktvendim, e ka aprovuar pajtimin gjyqësor të lidhur në mes të paditësit … dhe të paditurës …., për shkak të kompensimit të dëmit në shumë të përgjithshme prej pesëmijë e dyqind e pesëdhjetë e tetë (5,258.00) Euro” –  thuhet në përgjigjen e Gjykatës.Në bazë te të dhënave zyrtare të Inspektoratit të Punës nga viti 2016 deri në vitin 2021 janë raportuar 787 aksidente në vendin e punës në të cilat kanë vdekur 141 punëtorë.Të dhënat statistikore tregojnë që në tre vite në sistemin gjyqësor kanë qenë duke pritur për zgjidhje plotë 11,834 lëndë, ndërkaq me vendim gjyqësor janë gjykuar vetëm 35.6% e tyre apo vetëm 4,215 raste të kontesteve të punës.Këto të dhëna tregojnë që punëtorët nuk kanë arritur të marrin përgjigje për paditë e tyre.Nga 4,215 raste për të cilat është vendosur në mënyrë meritore, në 2,612 raste fitimtarë kanë dalë punëtoret ndërkaq në 1,005 raste padia u është refuzuar, kurse 598 raste janë zgjidhur në formë tjetër përmes marrëveshjes gjyqësore apo formave të tjera.Sistemi i drejtësisë po ashtu është hallkë problematike në trajtimin e çështjeve të punës dhe sigurisë në punë.64% e rasteve të kontesteve të punës në Gjykata mbesin pa u trajtuar brenda vitit.Statistikisht gjykata konstaton se në 72 % të rasteve, janë punëtorët ata që kanë pasur të drejtë në paditë e tyre.Juristi Leotrim Gashi, sfidën më të madhe për qytetarët e Kosovës e konsideron shkeljen e të drejtave të punëtorëve në vendin e punës, teksa thotë se është e domosdoshme që të ketë drejtësi efikase nga ana e institucioneve të drejtësisë.“Fatkeqësisht mos mbrojtja e të drejtave të punëtorëve nga ana e institucioneve të drejtësisë, të cilat cilësohen të natyrës urgjente, padyshim se ndikon në humbjen e besimit të qytetarëve në sistemin e drejtësisë dhe konsideroj se kjo do të duhej të ishte pikërisht arsyeja që këto institucione të angazhohen në ndjekjen dhe sanksionimin e të gjithë atyre që shkelin të drejtat e punëtorëve dhe në këtë mënyrë do të ndikonin edhe në kthimin e besimit të qytetarëve në këto organe” – thotë juristi Gashi.Gashi tregon se si rregullohet mbrojtja e të drejtave të punëtorëve në Kosovë.“Mbrojtja e të drejtave të punëtorëve në Kosovë rregullohet në tri mënyra; përmes procedurave administrative për të cilat ka mandat Inspektoriati i Punës, si organ i Ministrisë së Financave, Punës dhe Transfereve, përmes procedurave civile në gjykatë, të cilat mund të iniciohen me padi nga punëtori ndaj punëdhënësit dhe përmes procedurës penale, që iniciohet nga ana e Prokurorit të Shtetit, kurdo që ka dyshim se përmes veprave penale janë shkelur të drejtat e punëtorëve” – thotë Gashi.Ai shton se në secilin vit ka raste të shpeshta që punëtorët për shkak të mungesës së kushteve të punës gjejnë edhe vdekjen, e sidomos ata që punojnë në sektorin e ndërtimtarisë.‘Ky botim është prodhuar me përkrahjen financiare të Bashkimit Europian në kuadër të projektit “Mbrojtja dhe promovimi i të drejtave të punës të grupeve të cenuara në tregun e punës”. Përmbajtja e këtij botimi është përgjegjësi e ATRC dhe BIRN Kosova dhe në asnjë mënyrë nuk mund të konsiderohet si qëndrim i Bashkimit Europian’"
"Historitë e heshtura të largimit të grave nga puna në Kosovë
“Ndalohet puna e natës për personat nën moshën tetëmbëdhjetë (18) vjeç dhe të punësuarat shtatzëna dhe gratë gjidhënëse. Ndërrimet e natës mund të kryhen nga prindërit e vetëm dhe gratë me fëmijë më të rinj se tri (3) vjeç, ose me fëmijë me aftësi të kufizuara të përhershme, vetëm me pëlqimin e tyre”, thotë neni 27 në Ligjin e Punës, nen ky që u bë shkaktar pse Resmije Sadiku, u detyrua pa vullnetin e saj të largohet nga puna.Sadiku e cila tash e 8 vite ushtron profesionin e gazetares, thotë se para se të linde fëmijën e saj kishte shkruar se si grave lehona iu shkeleshin të drejtat themelore në kompani private e publike. Por asnjëherë s’e kishte menduar se vet do binte preh e këtyre të drejtave që asaj i garantoheshin me ligj.“Kam punuar në një kompani dhe kisha bërë dy vite punë aty kur mbeta shtatzënë. Menjëherë e lajmërova pronarin për gjendjen time dhe pushimi i lehonisë më është paguar ashtu siç e parasheh ligji. Por kur u ktheva në punë pas 9 muajve, më kërkuan të rikthehem në orarin të cilin punoja para se të lindja djalin”, rrëfen Sadiku.Ajo thotë se një gjë të tillë nuk e pranoi teksa përmendi edhe ligjin, i cili i garantonte asaj se ndërrimi i natës, që fillonte nga ora 20:00 e tutje mund të kryhej vetëm me pëlqimin e saj. Pas kësaj Sadiku u detyrua të largohej nga puna, pasi në atë orar s’mund ta linte pa përkujdesje fëmijën e saj.Ndërkohë raste të ngjashme kur gratë shtatzëna apo lehonat largohen nga puna ose u pamundësohet puna ndodhin në shumë kompani, sipas Inspektoratit të Punës.Nga ky organ i Qeverisë kanë bërë të ditur për, se nga janari i vitit 2022 janë paraqitur 8 raste kur gratë lehona janë larguar nga vendi i punës.“6 ankesa janë bërë për shkak të shkëputjes së kontratës së punës pa paralajmërim, 1 ankesë është bërë për shkëputje të kontratës së punës gjatë pushimit të lehonisë dhe 1 ankesë tjetër është adresuar për skadim dhe mos vazhdim të kontratës së punës gjatë periudhës së shtatzënisë”, thuhet në përgjigjen e tyre.Nga këto ankesa, sipas Inspektoratit të Punës, 5 prej tyre janë zgjidhur me vendim me gjobë, ndërsa 3 ankesa tjera janë ende në proces.Vetëm 17 % e grave në Kosovë janë në tregun e punës17.1 për qind është shkalla e punësimit të grave në Kosovë, sipas Agjencisë së Statistikave të Kosovës (ASK).Në bazë të hulumtimit të ASK-së, në tremujorin e parë të vitit të kaluar, nga mbi 1.2 milion qytetarë në moshë pune, të punësuara janë vetëm 98 mijë gra.Në një hulumtim tjetër të realizuar në maj të këtij viti nga Instituti kosovar Demokracia për Zhvillim, theksohet se 85.4 për qind e grave të papuna në Kosovë, nuk kanë aplikuar fare për punë.Shkak për këtë ato e kanë listuar përkujdesjen ndaj fëmijëve të tyre.Judida Krasniqi nga kjo organizatë, thotë se grave shihen si “përgjegjëset e vetme” për kujdes ndaj fëmijëve, gjë që shpesh herë i penalizon ato nga tregu i punës.“Përkushtimi ndaj familjes dhe kujdesi ndaj fëmijëve mund të jenë ndër arsyet kryesore që ndikojnë në pjesëmarrjen e grave në tregun e punës, apo daljen e grave nga tregu i punës, kjo nuk është arsyeja kryesore. Pjesëmarrja e ulët e grave në tregun e punës pengohet edhe nga mentaliteti i cili e konsideron gruan si “përgjegjëse e vetme” për kujdesin ndaj fëmijëve, të moshuarve dhe familjes në përgjithësi, duke i penguar dhe u bërë presion në forma të ndryshme që të zgjedhin familjen dhe punën e pa paguar në vend të pjesëmarrjes se tyre aktive në tregun e punës”, ka thënë Krasniqi.Tutje ajo potencon se edhe pagat e ulëta dhe diskriminimin me baza gjinore në pagesë nga punëdhënësit ndikojnë në uljen e numrit të papunësisë tek gratë.“Ndër arsyet tjera që në mënyrë të barabartë e pengojnë aktivizimin e grave në treg të punës është mungesa e transportit sidomos për gratë në zonat rurale, mungesa e kopshteve, madje edhe kopshteve të përballueshme financiarisht, pagat e ulëta, diskriminimi me baze gjinore nga punëdhënësit potencial duke paragjykuar mundësinë e shtatzënisë dhe pastaj lejes së lehonisë, diskriminimi i grave në trashëgimi, etj”, ka shtuar ajo.Midis pandemisë COVID-19 gratë shtatzëna u larguan nga punaTë drejtat e grave shtatzëna dhe lehona shkelen edhe nga disa media, të cilat shpeshherë advokojnë për mos respektimin e të drejtave të punëtorëve dhe Ligjin e Punës në përgjithësi.Kështu kanë  thënë nga zyra për informim e Asociacionit të Gazetarëve të Kosovës, të cilët potencojnë se kompania N.G.B “Zëri” në prill të vitit 2020, pati larguar nga puna pa paralajmërim dy gra shtatzëna.“AGK-ja në atë kohë pati reaguar dhe pati kërkuar nga Inspektorati i Punës që në një afat sa më të shkurtër kohor, ta shqyrtonte rastin, pasi përbënte shkelje të të drejtave të punës së punëtorëve pasi kontratat e tyre ishin shkëputur në kundërshtim me afatet ligjore”, kanë thënë nga AGK-ja.Por nga Inspektorati i Punës, nuk kanë dhënë informata lidhur me mbarëvajtjen e këtij procesi.Ata kanë thënë se për vitin 2020 nuk kanë data bazë të veçantë lidhur me kompanitë të cilat i kanë hetuar apo ndëshkuar.Se ishte larguar nga puna pa paralajmërim, teksa ishte shtatzënë e ka konfirmuar ish punonjësja e Gazetës “Zëri”, Dorentina Thaqi-Mehmeti, e cila ishte njëra nga dy gratë të cilave kjo kompani ua kishte shkëputur kontratën.Thaqi-Mehmeti ka rrëfyer se ajo dhe kolegia e saj lehonë ishin rikthyer sërish në punë pas pak ditësh, pasi kishin ndjekur rrugët ligjore.“Unë isha shtatzënë në muajin e tetë kur u njoftova nga mediumi se më është shkëputur kontrata, por pas ankesës sonë përmes avokatit tonë neve na rikthyen në punë, sepse me largimin tonë ishin shkelur dy nene të ligjit të punës”, theksoi ajo.Gazeta “Zëri” është kontaktuar për ta sqaruar këtë qështje por kolegjiumi i këtij mediumi nuk u është përgjigjur interesimit të gazetës deri në publikimin e këtij shkrimi.Ndërkohë nga AGK-ja, mes tjerash thonë se vërehet një hezitim i gazetarëve në përgjithësi për t’i raportuar shkeljet që ju bëhen në vendin e punës, që sipas tyre janë të shumta.“AGK-ja, çdo vit mbanë fokus grupe me gazetarë të medieve qendrore dhe lokale, ku kërkojmë nga gazetarët të na tregojnë kushtet e tyre të punës, si dhe pakënaqësitë, apo shkeljen e drejtave të tyre, por fatkeqësisht në këto fokus grupe, kolegët asnjëherë nuk i paraqesin pakënaqësitë, madje ata thonë që kushtet e punës janë të përshtatshme për ta”, theksojnë tutje nga sindikata e gazetarëve.Çka ju garanton ligji nënave të reja?Me Ligjin e punës në Kosovë, pushimi i lehonisë zgjat 12 muaj; 6 muajt e parë i paguan punëdhënësi në kompensim prej 70 për qind të pagës bazë; 3 muajt vijues i paguan Qeveria e Kosovës, në bazë të pagës mesatare në Kosovë, ndërsa 3 muajt e fundit janë pa pagesë.Ligji i punës, në nenin 27, kur flet për Punën e Natës, thekson se “Ndalohet puna e natës për personat nën moshën tetëmbëdhjetë (18) vjeç dhe të punësuarat shtatzëna dhe gratë gjidhënëse. Aty theksohet qartë se “Ndërrimet e natës mund të kryhen nga prindërit e vetëm dhe gratë me fëmijë më të rinj se tri (3) vjeç, ose me fëmijë me aftësi të kufizuara të përhershme, vetëm me pëlqimin e tyre”.Tash së fundmi Qeveria e Kosovës ka filluar edhe ndarjen e shtesave mujore për fëmijë të porsalindur në shumën prej 20 euro, kurse 10 euro për fëmijët mbi një vjet.Sindikata pa të dhëna lidhur me shkeljet që iu bëhen lehonaveSindikata e Sektorit Privat të Kosovës, thotë se s’ka të dhëna lidhur me rastet e raportuara për shkeljen e të drejtave të punës kundrejt grave që lindin fëmijë.Kryetari i kësaj sindikate Jusuf Azemi, thekson se kompanitë private në 70% të rasteve i largojnë nga puna gratë me të kuptuar që ato janë shtatzëne, ndonëse tha se nuk kanë statistika konkrete për numrin e rasteve të tilla.“Ne nuk kemi të dhëna se gratë shtatzëna punojnë në ndërrimet e pasditës, ne nuk kemi takuar po edhe për këto ekziston mundësia se mund të ketë. Sa shkelen të drejtat e grave shtatzëna, ne themi se ato janë më të rrezikuara, duke u nisur nga më elementarja, në momentin kur pronari i kompanisë e vërteton se ajo është shtatzënë mbi 70 për qind i largojnë nga puna”, potencoi ai.Diskrepanca midis sektorit publik dhe privat për nënat që punojnëDeputetja, Ariana Musliu- Shoshi nga Partia Demokratike e Kosovës, e cila rishtazi u bë sërish nënë, thekson se Kosova nuk ofron as kushtet elementare për gratë lehona.“Përderisa në vendet e zhvilluara ka shumë mundësi që ju ofrohen lehonave siç janë pagesa në lindje, pagesa për beben, ju ofrohet edhe ndihmë nga spitalet në shtëpi me rritjen e bebes dhe mënyrën e gjidhëniës (sidomos për nënat e reja) tek ne nuk ofrohet asnjë shërbim”, thotë ajo .Për faktin që shkelen të drejtat e tyre pas lindjes së fëmijëve, sipas Musliu – Shoshit shumë nëna detyrohen të heqin dorë nga puna për tu kujdesur për fëmijën.“Sfidë në vete dhe shkelje e të drejtave të njeriut është vet fakti që si grua e re të bëhet pyetje planifikimi familjar kur aplikon për punë dhe pastaj në shumë vende, kryesisht bizneset private nuk respektohet ligji dhe duhet të kthehen në punë shumë shpejt pas lindjes. Si rrjedhojë, jo shumë nëna apo familje e kanë mundësinë që të ofrojnë dado që kujdesen për foshnjën dhe kështu shumë gra të reja detyrohen që të heqin dorë nga puna”, ka theksuar ajo.E duke qenë vet pjesë e sektorit publik, ajo vlerëson se institucionet publike respektojnë të drejtat e grave lehona, teksa konsideron se pushimi 12 muaj është kohë e mjaftueshme për nënën dhe foshnjën.Ndërkohë sipërmarrësja Bardha Leka, e cila punon me gra qe 10 vite beson se pozita e grave pas lindjes në vendin e punës është përmirësuar paksa viteve të fundit.“Ndoshta ka ndikuar emancipimi i gruas në përgjithësi dhe rregullimi i legjislaturës në Kuvend por kam vënë re që gratë gëzojnë shumë më shumë të drejta sot se para disa vitesh. Me disa përjashtime në përgjithësi vlerësoj se ato janë mirë të trajtuara në vendet e punës (flas në biznesin që ushtroj, ku për punëdhënëse kanë po një grua) si ato që janë në marrëdhënie pune pa lindur apo ato që kthehen pas lindjes së fëmijës së tyre.  Madje marrim në konsideratë edhe gjidhënien duke u dhënë pushime shtesë”, ka thënë ajo.Duke theksuar se sheh shpesh raste kur të drejtat e grave që bëhen nëna shkelen, ajo thekson se punëtoreve të saja është munduar maksimalisht të ua plotësoj kërkesat në lidhje me fëmijët e tyre.Kosova është një nga vendet me shkallën më të ulët të punësimit të grave në rajon.Sipas një raporti të Bankës Botërore, shkalla e punësimit të grave në Shqipëri në vitin 2019 ka qenë mbi 50 për qind, në Mal të Zi dhe Serbi afro 50 për qind, në Maqedoni të Veriut mbi 40 për qind, ndërsa në Bosnje e Hercegovinë rreth 30 për qind.‘Ky botim është prodhuar me përkrahjen financiare të Bashkimit Europian në kuadër të projektit “Mbrojtja dhe promovimi i të drejtave të punës të grupeve të cenuara në tregun e punës”. Përmbajtja e këtij botimi është përgjegjësi e ATRC dhe BIRN Kosova dhe në asnjë mënyrë nuk mund të konsiderohet si qëndrim i Bashkimit Europian’"
"Narrativa që synon të krijojë frymën anti-NATO e anti-BE në Kosovë
Një fotografi nga filmi “Fortress of war”, në të cilën shihet një vajzë e vogël afër nënës së vrarë, është shpërndarë në disa postime në Facebook dhe Twitter duke e lidhur atë me bombardimet e NATO-s në ish-Jugosllavi. Në postimet e bëra, rrejshëm raportohet se fotografia është bërë gjatë bombardimeve të NATO-s.Ndërsa, Misioni i Rusisë në Organizatën për Siguri dhe Bashkëpunim në Evropë (OSBE), përmes një fotografie të bërë në vitin 2003 në Irak e ka ilustruar sulmin e Aleancës Veri-Atlantike (NATO) në ish-Jugosllavi më 1999.KALLXO.com në hulumtimin e kryer për Qendrën Kundër Dizinformimit të Ballkanit Perëndimor, udhëhequr nga Fondacioni Metamorfozis, ka gjetur se me mijëra materiale të tilla të cilat synojnë ta tregojnë NATO-n si agresore e ndërhyrjen e saj si kriminale gjenden në internet dhe vazhdojnë të publikohen e ripublikohen në rrjetet sociale. Vetëm në vitin e fundit në gjuhën serbe janë publikuar në vazhdimësi artikuj të cilët flasin për “krimet” e NATO-s në Serbi e Kosovë.Artikujt, që kryesisht janë në gjuhën serbe, synojnë të influencojnë qytetarët serbë në Kosovë, të cilët informohen kryesisht nga mediat me bazë në Serbi.Në gjuhën shqipe ka pak artikuj  të cilët nxisin narrative kundër antarsimit në  NATO. Kjo organizatë vazhdon të ketë imazhin pozitiv pas bombardimeve ndaj ish-Jugosllavisë në vitin 1999.Por, në mediat në gjuhën shqipe dhe postimet e bëra në rrjetet sociale, kemi një rritje të postimeve kundër Bashkimit Europian, kryesisht që lidhen me zvarritjen e heqjes se vizave për Kosovën.Përvec narrativës anti-BE dhe dhe disa shteteve që e kushtezuar liberalizimin e vizave, disa portale kanë publikuar rrena rreth raportimeve për integrim dhe liberalizim. Portali, lajme.buzz kishte publikuar një shkrim me titull:   BE-Ja Trondite Te Gjithe I’a Ben 8 Me 2 Albin Kurtit Mbron Serbine. Shkrimi ishte shpërndarë në Facebook me fyerje ndaj BE-së. Titulli i lajmit ishte i rremë, njëjtë qysh ishin edhe cilësimet e bëra në artikull. Lajmet nga faqja e internetit lajme.buzz janë publikuar në të paktën 10 faqe në Facebook, të cilat menaxhohen nga një person.Që nga muaji korrik, nga të njëjtat faqe janë shpërndarë më shumë se 10 lajme të rreme, të cilat janë vlerësuar nga Krypometri.E populluar nga 93% shqiptarë dhe 7 % komunitete të tjera, Kosova është në mesin e vendeve me narrativën më proevropiane në rajon. Matjet në terren kanë treguar se mbi 90% e qytetarëve kanë qasje pro-integrimeve euro-atlantike, ndërsa problemet e refuzimit shpërfaqen kryesisht te komuniteti serb. Te këta të fundit propaganda dhe e kaluara kanë krijuar një qasje tjetër ndaj integrimeve.5% e popullsisë në Kosovë janë serbë, përfaqësuesit e të cilëve duhet të miratojnë secilën marrëveshje për integrimet e Kosovës në BE dhe NATO. Kosova ka një rregullim kushtetues sipas të cilit marrëveshjet e rëndësishme duhet të miratohen edhe nga 2/3 e deputetëve të pakicave.Në këtë situatë grupi më lehtë i targetuar nga propaganda janë qytetarët serbë, përfaqësuesit e të cilëve në të ardhmen mund të pengojnë integrimet euro-atlantike të Kosovës.Kërkimet në internet dhe filtrat automatikë tregojnë edhe synime për të ndikuar te grupet e tjera etnike në Kosovë.Mungesa e liberalizimit të vizave dhe progresi i limituar në integrimet evropiane kanë shtuar propagandën në Ballkan, e cila synon t’i paraqesë si shumë të vështira proceset e integrimeve në këto mekanizma.Mbi 120 postime janë regjistruar vetëm me titullin “Turqia vendos veton në NATO”. Ndërsa, kishte edhe lajme të tjera të rremë që lidhëshin me Turqin, sic ishte artikulli me titull:  Albin Kurti I’a Ben 8 Me 2 Erdogɑnit, Hɑllɑll I Qofte! Turqine E Kemi Mik Por Dialogun Do E Mbajme Ne Bruksel .Narrativa e shpërfaqur në këta tituj synon të tregojë që anëtarësimet në këta mekanizma janë të pamundur për shkak të problemeve politike.Në anën tjetër në disa media në gjuhën shqipe prodhohen lajme të rreme që kreyesisht synojnë shprëndarjen e dezinformatave rreth mundësisë që NATO të sulmojë prapë Serbinë.Në korrik 2022, është publikuar një artikull me titull të rremë: Komandanti i KFOR-it me dekIaratë!: Kosovën nuk do ta Iëshojmë deri sa Serbia të pranoj Pavarësinë. Artikulli është publikuar në faqen e internetit lajme.icu. Artikulli ishte edituar më vonë, pasi i njëjti është vlerësuar si i rremë në Facebook.  Faqja e internetit lajme.icu ka publikuar disa lajme të rreme që nga muaji korrik dhe të njëjtat janë vlerësuar nga krypometri si postime të rreme.Kishte edhe postime të tjera të rreme rreth NATO-së. Një i tillë është vlerësuar si postim i rremë dhe kishte titullin: Gjendja Në Ukrainë, Kryeministri Kurti I Jep ‘UItimatum’ NATO-S Dhe BE-Së: Bëjeni Anëtarësimin E Kosovës. Në kohën e fillimit të luftës në Ukrainë, ishin publikuar edhe artikuj të tjerë të rremë, sic ishte ai me titullin: Lajm i rremë për dy kushtet që Kosova duhet t’i plotësojë për anëtarësim në NATO.Faqet e internetit kanë ripublikuar intervista të dhëna të vitin 2018, por duke i shtu elemente të rrejshme, sic ishte rasti me artikullin me titull: “Komandantí í K F O R d ríd h Serbët!: Kosova të pr a nohet ose ndryshe T rupat Ameríkan do i keni ballë gjith kohën!” Krypometri e kishte verifikuar se kreu i Zyrës Ndërlidhëse të NATO-s në Serbi, Cesare Marinelli nuk e ka thënë një gjë të tillë. Për më tepër, intervista burimore prej nga është fabrikuar ky lajm është publikuar në vitin 2018, 4 vite më parë.Nga portale fiktive e burime të paverifikuara të informacionit në Kosovë shpërndahet narrativa se integrimi në BE është po ashtu i pamundur pasi 5 vende të BE-së nuk e kanë njohur Kosovën.Matjet dhe ekspertët paralajmërojnë se burokracitë e elitave evropiane, e paaftësia e shtetit të Kosovës për të konsoliduar shtetësinë e vet, ka bërë që ndikimi rus të gjëjë hapësirë në Kosovë, sidomos te popullsia e nacionalitet serb.Në Kosovë aktualisht nuk ka të dhëna të sakta të nacionaliteteve që jetojnë pasi një pjesë e serbëve kishin refuzuar që të marrin pjesë në regjistrimin e bërë në vitin 2011.Sipas regjistrimit të popullsisë të bërë në vitin 2011, në Kosovë 92.9% e popullësisë është shqiptare, 1.5% është serbe dhe 5.6% është ‘të tjerë’.Në 20 vitet e fundit kishte shumë propagandë te serbët që jetojnë në Kosovë, kryesisht me narrativë anti-NATO dhe BE.Organizata joqeveritare ‘Demokraci për Zhvillim’ (D4D), gjatë viteve 2021 dhe 2022 ka bërë monitorimin e portaleve online dhe rrjeteve sociale.Allen Meta, hulumtues i lartë në këtë organizatë, thotë se në bazë të këtij monitorimi del që vendbanimet e banuara me serbë janë të atakuar nga lajmet e rrejshme me qëllim të propagandimit.Ai ka thënë se propaganda kryesisht vjen nga portalet dhe mediat që bazën e kanë në Serbi, por ka raste kur lajmet e prodhuara nga “Russia Today” dhe “Sputnik” përfundojnë në mediat e Kosovës.Meta thotë se lajmet e rreme që prodhohen në këto media të dyshimta në Serbi ka raste që përkthehen edhe në gjuhën shqipe.“Në përgjithësi ka ndikim goxha të madh te qytetarët serbë” – thotë Meta.Një lajm i tillë, pra i publikua fillimisht në mediat në Serbi dhe më pastaj i përkthyer dhe publikuar në KlanKosova me titull: Ambasadori amerikan në Serbi: Po bëjmë presion ndaj Prishtinës për aksionin, të merret përgjegjësi. Krypometri kishte gjetur se lajmi nuk e tregonte të vërtetën e plotë.Krypometri kishte gjetur se nuk ishte publikuar fare një pjesë e deklarimit të Ambasadorit që ai nuk ka informacione për aksionin që ishte në zhvillim në kohën e përgjigjes. Përveç kësaj, ajo që është transmetuar si deklarim i ambasadorit për aksionin në veri Ambasadori në përgjigjen e tij fol për zhvillimet në përgjithësi. Madje, ai nuk ka thënë se Prishtina duhet të marrë përgjegjësi për aksionin e fundit. Kurse, duke folur për aksionin që ishte në zhvillim, Ambasadori kishte thënë se nuk kishte informacione. “Sa i përket incidentit që ka ndodhur sot ende nuk dimë mjaftueshëm për të për të bërë një gjykim.”Ramadan Ilazi, hulumtues i lartë në Qendrën Kosovare për Studime të Sigurisë (QKSS), thotë se si pjesët e tjera të Evropës Lindore, Kosova po përjeton një reagim kundër ‘kushtëzimit perëndimor’.Sipas Ilazit, një dozë edhe më e rëndë e kushtëzimit perëndimor i është imponuar Kosovës sesa vendeve të tjera, për shkak të procesit të saj të veçantë të shtetndërtimit.“Reagimi i shfaqur kundër kushtëzimit perëndimor në Kosovë është formësuar nga zhgënjimi në rritje tek të rinjtë mbi legjitimitetin e dhënë elitave politike të korruptuara – por edhe nga fakti i përgjithshëm se konsensusi euroatlantik po dështon të sigurojë konsolidimin e shtetësisë së Kosovës jashtë vendit. Në këtë sfond, ekziston një ndjenjë në rritje në mesin e aktorëve lokalë për nevojën që kosovarët të marrin agjencinë e tyre”.Kosova – Lindje apo Perëndim?Dy narrativa dominojnë në Kosovë. Pro-perëndimore, me BE-në, NATO-n dhe me Shtetet e Bashkuara të Amerikës. Dhe anti perëndimore, me Rusinë dhe Kinën.Instituti Demokratik i Kosovës (KDI), një organizatë joqeveritare me bazë në Kosovë, ka kryer një hulumtim të opinionit publik, në lidhje me këndvështrimin e qytetarëve të Kosovës lidhur me integrimin evropian.Nga matja e opinionit përmes një pyetësori, KDI ka gjetur se rreth 52% e të anketuarve konsiderojnë që BE-ja ka bërë shumë pak veprime për të nxitur rrugën e anëtarësimit të Kosovës në BE.Një përqindje po ashtu e lartë, rreth 29 %, i vlerësojnë si mesatare përpjekjet e BE-së për të shtyrë përpara rrugën e Kosovës drejt anëtarësimit, kurse vetëm 18% e respondentëve mendojnë që BE-ja ka bërë shumë për të përshpejtuar procesin e anëtarësimit të Kosovës.Për Bekim Çollakun, ish-ministër i Integrimeve Evropiane, problemi thelbësor në relacionin Kosovë-BE është mosnjohja nga pesë shtetet anëtare.Sipas tij, kjo ka pamundësuar që BE-ja të ketë unitet dhe ta trajtojë Kosovën si shtet dhe për pasojë Kosova është e fundit në rajon në ecjen drejt integrimit në BE.“Për pasojë, rrugëtimi i Kosovës drejt BE-së është dhe mbetet tepër i vështirë”- ka thënë ai.Diskriminimi i BE-së ndaj Kosovës në procesin e liberalizimit të vizave është dëshmia më e mirë e qasjes së gabuar të BE-së karshi Kosovës.“Të gjitha këto zhvillime sigurisht që e kanë zbehur besimin e qytetarëve të Kosovës në BE-në. Për rrjedhojë, kredibiliteti i BE-së ka degraduar në vazhdimësi. Mirëpo objektivi i Kosovës për anëtarësim në BE mbetet i pandryshuar” – thotë Çollaku.Duke e marrë parasysh ndikimin e madh të mediave serbe te qytetarët serbë të Kosovës, si dhe relacionin e ‘zbehtë’ të Kosovës dhe BE-së, është krijuar hapësira që në Kosovë të ndërtohet narrativa anti-NATO dhe anti-BE.Instituti Kosovar për Hulumtime dhe Zhvillim të Politikave (KIPRED), në vitin 2020 ka monitoruar lajmet e publikuara që kishin të bënin me Kosovën nga një numër i mediave serbe dhe ruse, përfshirë edhe Ministrinë e Punëve të Jashtme të Federatës Ruse dhe Kremlinin.Mediat e përzgjedhura serbe që janë monitoruar kanë qenë “Tanjug”, “Informer”, “Novosti”, “Kurir”, “B92”, “Politika” dhe “Naša Borba”, ndërsa mediat e përzgjedhura përkatëse me origjinë ruse ishin “Russia Today”, “Sputnik International”, “Sputnik Serbia”, “Meduza”, “Russia Insider”, “TASS”, “The Moscow Times”, “Newsfront”, “Unz”, “The Duran”, dhe “Pravda Report”, si dhe Ministria e Jashtme Ruse dhe Kremlini.Sipas KIPRED, dekonstruktimi i lajmeve tregon se dezinformatat e mediave të përzgjedhura serbe synonin krijimin dhe forcimin e narrativave për lëkundjen e themelit të legalitetit të shtetësisë së Kosovës dhe që e mohojnë të drejtën e saj për ta ushtruar sovranitetin si shtet i pavarur.Për më tepër, një dimension interesant i këtyre lajmeve që përmbajnë dezinformata, sipas KIPRED, janë përpjekjet për ndryshimin e narrativave për luftën e Kosovës, përmes mohimit të krimeve të luftës të kryera nga Beogradi në Kosovë, duke i paraqitur serbët si viktimat e vetme dhe NATO-n si një agresor që ka kryer krime të luftës. Kishte lajme që e fryjnë numrin e viktimave serbe në luftën në Kosovë apo e paraqesin luftën e shqiptarëve të Kosovës për pavarësi si një luftë fetare, dhe UÇK-në si një formacion ushtarak islamist.Udhëheqësi i këstij Instituti, Lulzim Peci, thotë se kjo narrativë që në thelb është anti-NATO dhe anti-BE, ka filluar shumë kohë më parë.“Kjo narrativë anti-NATO dhe anti-BE ka qenë dhe ka ekzistuar që nga fillimi i krizës në ish-Jugosllavi. Do të thotë ka më tepër se 30 vite që këto narrativa janë të ndërtuara nga mediat e Beogradit, edhe si të tilla janë të ngulitura në kokat e gjeneratave të njerëzve atje” – ka thënë ai.Këto narrativa anti-BE dhe anti-NATO, sipas tij, vazhdojnë edhe sot kur BE-ja është një prej investitorëve më të mëdhenj në Serbi, por po ashtu edhe SHBA është investitor i rëndësishëm.“Këto investime nuk kanë luajtur fort rol në ndërrimin e këtyre narrativave” – thotë Peci.Peci thotë se të njëjtat vështirësi janë edhe në Kosovë, pasi popullata serbe kryesisht informohet nga mediat me bazë në Serbi.Ai këtë e mbështet me faktin që BE-ja dhe bashkësia ndërkombëtare ka investuar shumë në lokalitetet ku jetojnë serbët në Kosovë, mirëpo prapë qasja ndaj tyre ka mbetur e njëjtë.Peci thotë se popullsia serbe në Kosovë është e ndikuar në masë të madhe edhe nga propaganda e Rusisë.“Si percepsion, atë se çka e shohim në publik, qytetarët serbë në Kosovë janë më tepër pro-Rusisë” – shpjegon ai.Për më tepër, ai thotë se me krijimin e Listës Serbe është penguar edhe liria e mendimit.“Realisht një pluralizëm politik në mes të serbëve nuk ekziston në Kosovë, prej krjimit të Listës Serbe, edhe kjo e pengon që të shohim apo përceptojmë edhe më të vërtetë se çka ndjen popullata serbe këtu”- thotë ai.Por, Peci problematik e sheh edhe diskursin në mesin e shqiptarëve të Kosovës.“Mirëpo mund të themi, edhe në Kosovë kemi narrativa të tillë jo fort pro-perëndimore edhe në mediat tona, edhe nga eksponentë politikë e shoqërisë tonë, kështu që jemi në një situatë po e quaj post-historike, e cila jo vetëm ka të bëjë me qëndrim ndaj NATO-s dhe BE-së, por ka të bëjë me ndryshimin e narrativave, të asaj se çka ka ndodhur”.Lajmet e rreme, metoda më e mirë për të krijuar narrativën e rrejshmeLajmet me të cilat portalet dhe tabloidët serbë ushqejnë popullatën e nacionalitetit serb në Kosovë shpeshherë janë të shtrembëruara, devijuara dhe me fakte gjysmë të vërteta.Kryesisht, tema e lajmeve të rreme kanë të bëjnë me nacionalizmin, narrativën anti-NATO, UÇK-në dhe në përgjithësi për shtetësinë e Kosovës.Për shembull, mediumi ‘srbizasrbe’ me 24 mars të vitit 2018 në përvjetorin e ndërhyrjes së NATO-s në Kosovë, ka publikuar një artikull në të cilin ndërhyrjen e NATO-s e quante ‘agresioni kriminal ndaj atdheut tonë’.“Në vitin 1999, qytetërimi perëndimor tregoi se propaganda mediatike mund të vulosë një komb të tërë dhe ta vendosë viktimën e shënuar në rrezik vdekjeprurës. Bombardimi me uranium të varfëruar e bën veprimin kriminal edhe më të poshtër, sepse nuk mund të përcaktohet numri i saktë i viktimave. 19 vjet pas bombardimeve, ne lutemi për prehjen e shpirtrave të viktimave dhe vëzhgojmë se si historia po rishkruhet dhe se si agresioni ndaj popullit tonë vazhdon në forma të tjera” – thuhet në këtë artikull, i cili nuk është i bazuar në asnjë burim të saktë të informacionit.Organizata joqeveritare në gjuhën serbe me bazë në Mitrovicën Veriore, Alternativa, thotë se kur flasim për media dhe informim të qytetarëve të kombësisë serbe në Kosovë, duhet bërë dallimi, sipas tyre, mes mediave të Beogradit dhe atyre në Kosovë.Ana Marija Ivkovic nga kjo organizatë thotë se mediat kosovare në gjuhën serbe janë dukshëm më të kujdesshme në raportimin e tyre, sesa mediat e Beogradit.“Narrativat anti-BE dhe NATO në masën më të madhe janë publikuar nga tabloidet dhe disa media pro-regjimit në Serbi. Ky lloj lajmi ka për qëllim manipulimin e publikut, përhapjen e frikës kur qeveria në Beograd duhet të marrë dhe zbatojë vendime jopopullore, kur duhet të rritet vlerësimi i partisë në pushtet (SNS)” – thotë Ivkovic.Një shembull tjetër i propagandës së nacionalizmit serb është edhe te mediumi ‘Beograd.in’, i cili më 19 maj 2020 publikonte një artikull, në të cilin flitej për ndërhyrjen e NATO-s. I njëjti artikull është ri-shpërndarë në rrjetet sociale edhe në vitin 2022. Në këtë artikull flisnin tre ish-ushtarakë për ‘agresionin e NATO-s dhe betejën e Koshares dhe të Pashtrikut’.Në artikull thuhet se deri në vitin 2012 këto ishin tema të ndaluara dhe se ‘Aleksandar Vuçiq ishte i pari që foli për agresionin dhe bombardimin e vendit dhe i quajti ato ngjarje me emrin e duhur’.Pra tre ish-ushtarakë serbë propagandonin me narrativën anti-NATO, duke përdorur nacionalizmin. I njëjti medium kishte publikuar një lajm të rremë, duke shtrembëruar deklarimin që kishte bërë një ish-ushtar i UÇK-së.Në anën tjetër, Albana Rexha nga organizata joqeveritare “Democracy Plus”, thotë se në bazë të sondazheve të fundit që ka nxjerrë zyra e NDI në Kosovë, serbët e Kosovës kanë mendime pozitive ndaj Rusisë dhe Kinës, për dallim nga shqiptarët të cilët kanë mendime pozitive pro SHBA, NATO dhe BE, si dhe kundër Rusisë e Serbisë.Sipas Rexhës, serbët e Kosovës të pyetur nëse do të votonin pro anëtarësimit në BE dhe NATO, shumica e tyre janë përgjigjur negativisht për dallim nga shqiptarët të cilët i janë përgjigjur pozitivisht.“Këto qëndrime pasqyrojnë ndikimin e vazhdueshëm keqdashës nga akterë të jashtëm siç është Rusia, Kina apo Serbia përmes portaleve të ndryshme online që shpërndajnë dezinformata të ndryshme me qëllim që të mbajnë këto qëndrime negative ndaj fuqive perëndimore nga njëra anë, e në anën tejtër që të forcojnë qëndrimet pozitive ndaj Kines dhe kryesisht ndaj politikave të Rusisë”– thotë Rexha.E sipas Allen Metës nga D4D, nga diskutimet që ka pasur kjo organizatë me qytetarët serbë dhe me OJQ serbe, kanë vërejtur se ata ndikohen nga lajmet që kanë pasur çrregullim të informacionit.“Ne e kemi vërejtur që edhe në pyetje, por edhe në përgjigje të qytetarëve serbë është kjo narrativë që është e krijuar prej portaleve serbe kundër NATO-s dhe BE-së dhe gjatë gjithë kohës ti e sheh se si qytetarët serbë në përgjithësi, i referohen edhe bazohen në njëfarë mënyre te këto narrativa të krijuara dhe janë tërë kohës kundër NATO-s, kundër BE-së” – thotë Meta.Kjo nuk është si rrjedhojë vetëm te qytetarët serbë të Kosovës, pasi ai thotë se të njëjtën narrativë e ka parë edhe gjatë diskutimeve të ndryshme që kishte në Beograd.Mungesa e hetimeveKosova është në një dilemë për të përcaktuar se cilat instanca duhet të trajtojnë problemet që sjellin lajmet e rreme.Për një kohë të gjatë insitucionet e Kosovës nuk kishin vizion strategjik për t’u marrë me këtë problematikë. Si rrjedhojë në institucionet e vendit nuk ka mekanizma të cilat analizojnë dhe sfidojnë lajmet dhe propagandat e rrejshme.Strategjia kundër terorrizmit në Kosovë kishte paraparë hartimin e një plani strategjik i cili kundërshton narrativat e rrejshme. Ky dokument ende nuk është hartuar nga implementuesit e strategjisë.Një dokument tjetër i cili është në pritje të miratimit është Strategjia kombëtare kundër krimeve kibernetike. Edhe ky dokument është në fazën e draftimit dhe në të parashihet të zhvillohen aktivitete për të parandaluar shpërndarjen e informacioneve të rreme.Ngjashëm në këtë temë synon të zhvillojë aktivitete edhe Strategjia kombëtare e sigurisë, mirëpo e njëjta është miratuar vetëm para pak ditësh.Në sfidat më të rëndësishme janë mungesa e hetimeve për burimet e financimit të portaleve fiktive.Një pjesë e faqeve që influencojnë Kosovën nuk janë të regjistruara në Kosovë. Disa prej lajmeve të rreme që janë detektuar nga KRYPOMETRI janë bërë nga faqet që janë të regjistruara në Maqedoninë e Veriut. Postimi i lajmeve nga këto faqe bëhet kryesisht për Kosovën.Ndërkohë, janë edhe shumë portale e faqe në Facebook që gjenerojnë të hyra, por që nuk janë fare të regjistruara si biznese siç kërkohet me ligj.Adminstrata Tatimore e Kosovës ende nuk ka kapacitete për të zbuluar dhe ndjekur këto portale fiktive, që nuk kanë adresë dhe nuk janë të regjistruara si biznese edhe pse ato arrijnë të gjenerojnë të hyra nga aktiviteti i tyre.Por, ATK-ja dhe institucionet e tjera nuk kanë bërë ndonjë hetim dhe publikim se prej nga financohen mediat online. Reklamat nga jashtë të hyrat nga rrjetet sociale apo nga ADD-s nuk gjurmohen dhe tatohen nga kjo Admisnitratë.Të dhëna të tjera tregojnë që pagesa “cash” në Kosovë është e lartë. Një studim i bërë nga një projekt i Komisioni Evropian thoshte së shkalla e ekonomisë në të zezë në Kosovë është rreth 30% e GDP-së.Ndërsa, një studim i publikuar në vitin 2020 nga Global Initiative thotë se në Kosovë në masë të madhe bëhet pastrimi i parave, kryesisht në sektorin e ndërtimtarisë, tregtisë me pakicë dhe shërbimeve si “call center” apo taksive."
"Kosova, shteti që nuk punëson personat me aftësi të kufizuara 
Është veçanërisht e vështirë për personat me aftësi të kufizuara të gjejnë një punë. As në institucionet publike dhe as në ato private nuk u hapen dyert lehtë. Ligjet për punësimin e personave me aftësi të kufizuara nuk respektohen.33-vjeçarja Valmira Berisha nga Prizreni ka doktoruar në drejtësi dhe është ende e pa punë. Edhe gjatë doktoraturës ajo vuri re qëndrimin negativ të punëdhënësve publikë si ministritë, shkollat ​​dhe universitetet.“Gjatë studimeve kërkoja punë, por fatkeqësisht të gjitha dyert më mbetën të mbyllura”, thotë Valmira Berisha.Valmira bën një jetë normale privatisht, është e martuar dhe nënë e një fëmije një vjeç. Shikimi i saj është shumë i kufizuar, rreth 2%, ajo mund të orientohet në hapësira të brendshme pa asnjë problem, por nuk mund të lexojë asgjë.Që nga viti 2012 ajo është në kërkim të një pune tek punëdhënës të ndryshëm. Shpesh ajo as nuk merr përgjigje për aplikimet e saj, nëse ftohet në intervistë, më së voni refuzohet. Përpjekja për të hyrë në botën e punës nëpërmjet një praktike gjithashtu ishte e pasuksesshme.“Kërkoj punë që nga viti 2012 deri në vitin 2022, pra 10 vite me radhë dhe çdo herë nuk ka punë. Madje as për praktikë nuk ipet hapësirë. Kjo është frustruese.”Ka shumë arsye dhe justifikime për mos punësimin e personave me aftësi të kufizuara. Shumë punëdhënës nuk kanë lehtësira dhe përgatitje për personat me nevoja të veçanta. Ose thjesht kanë frikë të punojnë së bashku sepse nuk janë të sigurtë se si të sillen me njëri-tjetrin. Ata e injorojnë kuotën ligjore të punësimit të një personi me aftësi të kufizuara për çdo 50 punëtorë. Nëse nuk respektojnë kuotën, punëdhënësit janë të detyruar t’i paguajnë shtetit 1% të pagës minimale çdo muaj për nxitjen e punësimit të kësaj kategorie të shoqërisë.“Vetëm rreth 5% e punëdhënësve të detyruar respektojnë kuotën e punësimit”, thotë Valmira Berisha. “Një herë isha e angazhuar me një projekt që zgjati 10 ditë dhe ditën e parë, pas katër orësh pune, më thanë se ndoshta nuk duhet të vij më. Ky është diskriminim”.Një arsye tjetër për refuzimin e ftesës së personave me aftësi të kufizuara është paragjykimi ndaj tyre. Ata nuk ftohen as në takim për të biseduar rreth mundësive të punësimit. Nuk ka rëndësi se sa të kualifikuar janë ata për këtë punë.“A ka ndonjë paragjykim më të madh se të paragjykohesh se si do të punoj kështu? Si do t’i qasem punës? Si do të shoh? Këto gjëra janë shumë gjëra absurde. Paragjykimet e tyre i mbajnë dyert e mbyllura dhe nuk më japin mundësi ta dëshmoj veten”, thotë Berisha.Sipas Administratës Tatimore të Kosovës, aktualisht në Kosovë janë të punësuar 4,000 persona me aftësi të kufizuara, 3,000 prej tyre në sektorin privat dhe 1,000 në sektorin publik.Vështirësitë e kësaj kategorie të shoqërisë janë të mëdha. Ka raste si ai i 57-vjeçarit nga Skenderaj, Ibrahim Hetemi, punëdhënësi i të cilit i ka sugjeruar që të rrijë në shtëpi dhe të mos vijë fare në punë, por do të paguhet.“Shkova në një kompani private këtu në Skenderaj dhe kërkova një punë praktike për 6 muaj ku kompania merrte 100 euro dhe unë si punonjës do merrja 170 euro nga një projekt grant. Pronari i dyqanit më tha se po mund ta bëjmë. Por puna këtu është delikate, ju mund të paguheni, por duhet të rrini në shtëpi, të mos vini këtu”, thotë Hetemi.Sipas Bujar Kadriut, i cili punon në Forumin Kosovar i Aftësisë së Kufizuar, shumë punëdhënës as që janë në dijeni të Ligjit për Punësimin e Personave me Aftësi të Kufizuara. “Ata preferojnë të paguajnë denimin më shumë, sesa të punësojnë dikë me aftësi të kufizuara.”Gjithashtu nuk ka të dhëna për numrin e personave me aftësi të kufizuara që jetojnë në Kosovë.“Jo, nuk ka të dhëna sepse ka shumë faktorë. Faktorët kryesorë janë se kemi ende barriera brenda familjeve që nuk duan të pranojnë të kenë një anëtar të familjes me aftësi të kufizuara, madje ka shumë persona me aftësi të kufizuara që nuk e pranojnë vetë aftësinë e tyre të kufizuar. Kështu ata nuk figurojnë në statistikat e personave me aftësi të kufizuara”, thotë Bujar Kadriu, drejtor i Forumit Kosovar për Aftësinë e Kufizuar. Prandaj, ekziston një numër i lartë i rasteve të paraportuara të personave me aftësi të kufizuara.Organizatat joqeveritare si “Qendra Kosovare për Vetëpërkrahje” ofrojnë trajnime dhe më pas mundësi për të gjetur punë. Nëpërmjet projekteve të ndryshme ata kanë arritur të futin në punë dhjetëra persona me aftësi të kufizuara.“Shumë anëtarë të komunitetit PAK janë punësuar përmes projekteve tona. Ne kemi bërë progres në këtë drejtim, por ata vazhdojnë të përballen me vështirësi me çdo aplikim për punë”, thotë Valon Ismaili nga Qendra Kosovare për Vetëpërkrahje.Në tri komunat e Ferizajt, Gjakovës dhe Pejës, shkalla e punësimit të personave me aftësi të kufizuara në sektorin publik duket se mbahet në 50+1. Aktualisht komuna e Ferizajt ka gjithsej 288 punëtorë, prej të cilëve 5 janë me aftësi të kufizuara. Në Komunën e Pejës, numri i përgjithshëm i të punësuarve është 251 shërbyes civil, duke përfshirë 4 punëtorë me aftësi të kufizuara. Në komunën e Gjakovës tani janë gjithsej 246 të punësuar, 5 prej të cilëve janë me aftësi të kufizuara.Në nivel qendror, Ministria e Shëndetësisë ka 3 punonjës me aftësi të kufizuara nga gjithsej 130 punonjës. Ndërsa, për shkak të bashkimit të dy ministrive, Ministrisë së Brendshme dhe Ministrisë së Administratës Publike (ish-MAP), numri i përgjithshëm i nënpunësve është gjithsej 942 nëpunës civilë. Numri i punëtorëve me aftësi të kufizuara tani arrin në 14. Prandaj, kuota statutore nuk është përmbushur.Ndërkohë në PK “Termokos” aktualisht janë të punësuar 195 persona, prej të cilëve vetëm njëri është me aftësi të kufizuara.Kryetarja e Komisionit Parlamentar për të Drejtat e Njeriut, Duda Balje, kritikon qëndrueshmërinë e vendimit të kryeministrit Albin Kurti për shpalljen e vitit 2022 si vit të personave me aftësi të kufizuara. Deri më tani ajo nuk sheh ndonjë përmirësim.Në sektorin publik kuota nuk plotësohet ose mezi plotësohet, ndërsa në privat paguhet gjoba. Perspektiva jo e mirë për personat me aftësi të kufizuara për të gjetur një punë."
"Hava Maloku, kosovarja e vetme që punon në LinkedIn
Hava Maloku është shqiptarja e vetme që punon në rrjetin më të madh profesional në internet – LinkedIn.Në një intervistë për KALLXO.com, Maloku rrëfen rrugëtimin e saj nga jeta në Kosovë deri në punësimin e saj në këtë platformë.E lindur dhe rritur në Prishtinë, Maloku pas përfundimit të shkollimit fillor dhe të mesëm, fitoi bursë për studime në Shtetet e Bashkuara të Amerikës.Maloku është fëmija më i madh nga 6 motra e vëllezër.“Jam rritur në Bregun e Diellit në Prishtinë. Shkollimin fillor e kam përfunduar në shkollën “Ismail Qemali” ndërsa atë të mesëm në gjimnazin “Xhevdet Doda”. Jam fëmija i madh i një familje të madhe që përbëhet nga 6 fëmijët dhe 2 prindërit që janë me profesion arsimtar të gjuhës dhe letërsisë shqipe”- shtoi ajo.Maloku ka kryer tre shkallë studimesh në universitete të ndryshme të SHBA-së në degët Biznes e Marketing.“Pas përfundimit të gjimnazit, në vitin 2003, kam fituar një bursë për studime në“Graceland University” që gjendet në Iowa të Shteteve të Bashkuara të Amerikës. Për tri vite kam përfunduar dy drejtime në fakultet: Marrëdhenie të Biznesit dhe Biznes Internacional me orientim në Teknologji Informative”.“Masterin në Biznes dhe Administrim (MBA) e kam përfunduar në “University of San Francisco” në vitin 2008 dhe me të përfunduar kam filluar me punë në San Francisco. Doktoraturën e kam përfunduar në “Golden Gate University” në drejtimin e Marketingut paralelisht edhe gjatë kohës që kam punuar”- shtoi tutje Maloku.Fillimi i karrierës deri tek punësimi në LinkedInHava u shpreh se pas përfundimit të studimeve në nivelin Master në vitin 2008 kishte rastisur edhe kriza financiare duke ia ulur kështu mundësitë për punësim.Si shkak i kësaj, Maloku theksoi se iu desh t’i jap karrierës kahje nga financat në marketing dixhital.“Periudha pas përfundimit të magjistraturës ,në vitin 2008, fatkeqësisht ka rastisur me krizën financiare që ka ndodhur në SHBA. Miliona njerëz humbën punën dhe shtëpinë. E për mua si studente e huaj mu zvogëluan shumë shancat për punësim, duke marrë parasysh që kompania që do të më punësonte duhej sponzoronte edhe vizën. Kjo ndikoj që unë të ndërroj edhe kahjen e karrierës, nuk vazhdova me financa por e mora punën e parë që më është ofruar e që në këtë rast ka qenë për marketingun dixhital”- u shpreh ajo.Hava MalokuMaloku për Kallxo.com tha se në fillim të karrierës ka punuar nëpër disa startups duke arritur kështu gradualisht deri tek LinkedIn.“Në fillimet e para të karrierës kam punuar për disa startups në fushën e edukimit dhe financave si “Quinstreet” dhe “Adchemy”. Pastaj kam ndërruar produktin dhe kam vazhduar të punoj për “Expedia”, që eshtë një nga brendet kryesore të udhëtimit në botë. Kam punuar edhe për një kompani në fushën ligjore të quajtur “Legalzoom” dhe se fundi në “LinkedIn”.Maloku tha se për të arritur deri tek LinkedIn është dashur punë dhe përvojë e madhe, duke konsideruar se ka qenë edhe me fat.“Për të arritur deri këtu është dashtë një punë e përvojë e madhe. Kur kam aplikuar kam pasë një përvojë të gjerë në fushën e marketingut dhe një shkollim të duhur. Dihet që punësimi në LinkedIn nuk është i lehtë, duhet të kalojmë nëpër shumë intervista, deri në dhjetë prej tyre. Por mendoj që është edhe pak fat se shumë e shumë njerëz të kualifikuar aplikojnë në çdo moment e nuk përzgjidhen për intervistë. Ndonjëherë për një rol të vetëm numri i aplikuesve shkon në mbi 1500 persona. E kuptohet që shumica prej tyre janë të aftë dhe të suksesshëm. Nganjëherë ndodhemi në vend të duhur dhe në kohë të duhur- shtoi ajo.Puna që kryen në LinkedInMaloku tutje thotë se në LinkedIn menaxhon marketingun online përmes emailit dhe web faqeve për LinkedIn Premium.Ajo shtoi se roli që mban ka përgjegjësi të madhe, ku për një javë ka dërguar mbi 130 milionë emaila antarëve.“Unë menagjoj produktin më të madh në LinkedIn, LinkedIn Premium.  Me fjalë tjera e menagjoj marketingun online përmes emailit dhe web faqeve për Linkedin Premium. Premium është një produkt me pagesë që i shtohet profilit dhe si rezultat anëtari me Premium ka qasje në LinkedIn Learning ku mund të ndjekë klasa online duke marre parasysh librarinë prej me shumë se 16,000 klasa”.“Roli që kam ka përgjegjësi të madhe, vetëm në një javë kam dërguar mbi 130 milion emaila anëtarëve. Që do të thotë se kujdesi duhet të jetë maksimal që gjithçka të jetë korrekte se ndikon në tërë imazhin e kompanisë”- shtoi Maloku.Ajo shtoi se për momentin nuk ka shqiptarë tjerë që punojnë në këtë platformë, por që kjo gjë mund të ndërrojë çdo moment.“Me sa e di unë nuk ka shqiptarë tjerë që punojnë ne LinkedIn për momentin. Por besoj që kjo mund të ndryshoj në çdo moment pasi që janë mbi 21,000 punëtorë në LinkedIn dhe është duke u rritur dita ditës”- theksoi ajo.Lidhur me gjithë njohuritë dhe sukseset në fushën e marketingut, Maloku nuk ka marr ndonjë ftesë për kontribut nga ana e institucioneve të Kosovës.Ajo potencoi se në takimin që kanë pasur me kryeministrin Kurti gjatë vizitës në San Francisco është folur për angazhim të diasporës në Kosovë përmes projekteve disa mujore.“Nuk kam pasur ndonjë ftesë konkrete nga institucionet e Kosovës edhe pse unë veproj në fushën e marketingut digjital që prej vitit 2008. Në takimin e fundit që kemi pasur me kryeministrin e Kosovës dhe kabinetin e tij gjatë vizitës së tij disa ditore në San Francisco është cekur se janë duke punuar në angazhimin e diasporës për kontribut në Kosovë si në projekte afatshkurta disa mujore gjatë verës ose edhe afatgjatë në mënyrë virtuale por ende skam marrë ndonjë ftesë konkrete”- u shpreh Maloku.Mesazhi për vajzat e reja në KosovëMe gjithë suksesin që ka arritur Hava Maloku nga jeta në Kosovë e deri tani në San Francisko të SHBA-së, ajo ka një mesazh për të gjithë vajzat e reja në Kosovë që të besojnë në veten e tyre.Ajo shtoi se vetëbesimi është gjëja më e rëndësishme që një vajzë mund të ketë.“Mesazhi im për vajzat e reja është të besoni në veten tuaj. Mos e lejoni dikë tjetër t’ju tregoj se kush jeni ose çfarë mund të arrini. Ju jeni përgjegjëse për lumturinë tuaj dhe të mos e lejoni askënd t’ua heq atë. Asnjëherë mos i dorëzoni ëndrrat tuaja në kufizimet që të tjerët kanë vendosur në jetën e tyre. Vetëbesimi është një nga gjërat më të rëndësishme që një vajzë mund të ketë. Kur besoni në veten tuaj, kjo shfaqet në gjithçka që bëni. Andaj mbani kokën lartë dhe punoni, se në këtë botë gjithçka arrihet me punë dhe vetëbesim”- ka deklaruar Maloku."
"Pak ditë pas premierës së 'Makth'-it, Luan Durmishit i bllokohet llogaria në Facebook
Javë më parë u shfaq në Kino ARMATA projekti video – muzikor  “Makth (Ballkanik)” i tenorit Luan Durmishi. I realizuar pas një pune intensive 3 vjeçare “Makth (Ballakni)” prezanton një botë dy polare me mesazhe universale.Pak orë pas publikimit, “Makth” shpërndahet në rrjetet sociale dhe në vazhdimësi rritë shikueshmërinë në Facebook e Instagram. Pak më vonë edhe në youtube.Por, disa ditë pas shfaqjes së premierës së kësaj kënge, Durmishit i bllokohen llogaritë në rrjetet sociale, Facebook-u dhe Instagram-i. Ndërsa, më pas Durmishi merr disa emaile nga Facebook-u se llogaria e tij është bllokuar për shkak të përmbajtjes së papërshtatshme në video – projektin muzikor “Makth”.Por, Durmishi dyshon se edhe këto emaile mund të jenë të rrejshme.Me bllokimin e llogarive në rrjetet sociale, Durmishit i është zhdukur një krijimtari artistike e krijuar për disa dekadash. Aty, ai publikonte gjithçka në lidhje me punën e tij krijuese. Luan Durmishi. Foto: LD.Tenori Durmishi thotë në një bisedë për KALLXO.com se ka mbetur i befasuar, kur dy -tre ditë pas postimit të këngës (në Facebook) ka vërejtur se llogaria e tij është bllokuar. Ai thotë se bllokimi i llogarisë ndodhi në valën e promovimit të “Makth”.“Shihet se llogaria ime është e hakuar dhe më pas e raportuar në Facebook. Arsyet për bllokimin e llogarisë nga Facebook-u janë të çuditshme, gjoja se janë përdorur fëmijë në shpërputhje me rregullat e tij, por që absolutisht nuk ka skena të tilla në videon e këngës. Besoj që raportimi është i qëllimshëm dhe ka mundësi që hakuesit, paraprakisht të kenë ndërhyre në projekt që më pas ka bërë që algoritmet e Facebookut ta bllokojnë këngën”- tha ai.Durmishi thotë se edhe emailet e marra në emër të Facebook-u, pas interesimit për ta rikthyer llogarinë e tij mund të jenë të hakuara.“’Makth’ është postuare dhe në youtube dhe besoj se edhe aty ka rregulla të cilat po i shkel mund ta largojnë, por çuditërisht aty videoja  po e rritë shikueshmërinë dita -ditë”-ka potencuar Durmishi.Ai thotë se rastin do ta paraqes edhe në polici dhe pret një angazhim nga ta. Durmishi shpreson se me angazhimin edhe të policisë do të arrijë ta kthej llogarinë në Facebook, pasi, me humbja e llogarisë ai mund të humb edhe një pjesë të madhe të krijimtarisë së tij artistike.Durimish pret që me “Makth” të marrë pjesë në festival të ndryshme muzikore. "
"Xhubleta, veshja shekullore e shqiptarëve që u bë pasuri botërore - VIDEO
Xhubleta konsiderohet si veshja më e vjetër e shqiptarëve. Mosha e saj, sipas etnologëve shkon përtej 4 mijë vjetëve. Xhubleta është ruajtur dhe përdorur deri në ditët e sotme në trojet veriore shqiptare, në Shqipëri, Kosovë e Mal të Zi.Vjetërsia, dizajni e veçantitë e thurjes së saj janë unike, jo vetëm për shqiptarët. Këto cilësi bën që kjo veshje të futet në UNESCO si pasuri botërore në rrezik.Një e tillë ruhet në Muzeun Kombëtar dhe një në atë Etnologjik në Prishtinë.Fahri Sheqiri, etnolog në Muzeun Kombëtar të Kosovës tha për KALLXo.com se gjetjet e shumta arkeologjike dëshmojnë se Xhubleta është përdorur 2 mijë vjet para epokës sonë.Etnologu Sheqiri thotë se thurja e një xhublete kërkon dije të hollë e kohë të gjatë.“Procesi i punës për thurjen e xhubletës është shumë delikat, duhet një dije dhe një imagjinatë e jashtëzakonshme për ta bërë një veshje të tillë. Sipas të dhënave që kemi nga informatorë nëpër terrene të ndryshme, nga gratë e moshuara që e kanë thurur këtë veshje, thonë se minimum duhen deri 9 muaj për ta kompletuar, si veshjen më të bukur”- tha etnologu Fahri Sheqiri. Fahri Sheqiri, etnolog. Foto: KALLXO.com.Ai thotë se njihen tri lloje të xhubletave të punuara në mënyra dhe zbukurime të ndryshme. Ndërsa shton se punimi i saj është krejt i veçantë.“Faktikisht, Xhubleta ndahet në tri lloje, në veshjen e femrave të reja, që zakonisht kanë qenë me vija të bardha e të zeza, veshja e nuseve që ka qenë me vija të zeza dhe e kuqe ku dominojnë ngjyra më të ndezura dhe veshja e grave të moshuara që ka qenë thuajse krejtësisht e zezë. Punimi i saj përbëhet prej copave të shajakut dhe me spik, të qëndisura me spik për ta marrë atë formën e valëzuar, të kambanës dhe xhubleta më e mirë është cilësuar ajo që ka qëndruara në këmbë (vertikalisht)”- tha ai.Në fund të nëntorit 2022 edhe zyrtarisht u bë e ditur se xhubleta është marrë nën mbrojtje të UNESCO-s. Lajmi u bë i ditur nga Elva Margariti, ministre e Kulturës e Shqipërisë. Xhubleta që ruhen në Muzeun e Kosovës. Foto: KALLXO.com. Xhubleta që ruhen në Muzeun e Kosovës. Foto: KALLXO.com. "
"Revista Time: Gratë e Iranit - Heroinat e vitit 2022
Në dimrin e vitit 2017, gruaja e re e quajtur Vida Movahed hipi mbi një kuti druri duke e improvizuar një lloj bine në Rrugën e Revolucionit, një arterie e zënë në qendër të Teheranit, duke e valvitur shaminë e saj të bardhë të kapur në një copë shkopi. Ky veprim ishte jashtëzakonisht paqësor si një akt mospajtimi, duke shfaqur pamjen e një flamuri të bardhë dorëzimi. Megjithatë, duke mos e veshur hixhabin e saj, Movahed po i sfidonte kodet e veshjes së sistemit. Mohave ëndroi aty për një orë derisa u arrestua për shkelje të ligjit. Pamjet e aktit të saj të heshtur dhe të guximshëm u përhapën në Instagram. Një muaj më vonë, një studente e diplomuar e quajtur Narges Hosseini bëri të njëjtin akt sfidues në të njëjtën rrugë. Së shpejti, më shumë gra nisën protesta të ngjashme dhe lëvizja e tyre mori emrin ku filloi gjithçka: #TheGirlsofRevolutionStreet.Kur jetoja në Teheran në fillim të të 20-ave, duke shkruar një rubrikë të TIME të quajtur “Lipstick Xhihad”, ne i shpërfillnim rregullat duke veshur ngjyra të shkëlqyera dhe pardesy më të ngushta e më të shkurtra, duke u kundërvënë të zezës së zymtë dhe ngjyrës marine të kodeve zyrtare të veshjes dhe duke sjellë njëfarë individualiteti brenda limiteve të një veshjeje që kishte për qëllim ta fshinte dallueshmërinë. Ishte një mënyrë për të refuzuar të qenit një qytetar islamik model, për t’i treguar shtetit se plani i tij kishte dështuar dhe se ne refuzuam vizionin e tij konservator për gratë si gra dhe nëna të përgjegjshme. Ishin Millennialët ata që nxitën demonstratat e Vajzave të Rrugës së Revolucionit në fund të viteve 2010, duke lënë lule në pikat që kishin qenë vende proteste dhe duke i treguar brezit të ardhshëm se sa fort mosbindja civile mund ta sfidonte pabarazinë.Këto gra më të reja tani janë në rrugë. Lëvizja që ato udhëheqin është një lëvizje më e arsimuar, liberale, laike, e ngritur mbi pritshmëri më të larta dhe e dëshpëruar për normalitet: universitet dhe udhëtime të huaja, punë të denjë, sundim i ligjit, qasje në Apple Store, një rol kuptimplotë në politikë, liri për të thënë dhe veshur çfarëdoqoftë. Ato janë krejtësisht të ndryshme nga ato që ishin para tyre; ndonjëherë ato ndjehen më shumë si gjenerata transnacionale iranianë Gen Z: ato janë vegane, ato i deislamizojnë emrat e tyre dhe nuk duan fëmijë. Shpesh kam pyetur veten se çfarë i ka bërë ato kaq rebele, sepse karakteri i tyre i egër ishte i qartë përpara se 22-vjeçarja Mahsa (Jina) Amini, e arrestuar në një stacion metroje nga policia e moralit që zbaton kodin e veshjes, të vdiste pasi u mbajt në paraburgimin e tyre më 16 shtator, për ta shkaktuar pastaj kryengritjen më të qëndrueshme në historinë 43-vjeçare të Republikës Islamike. Mosha mesatare e protestuesve të arrestuar është dukshëm e ulët—zyrtarët iranianë e vlerësojnë deri në 15 vjeç. Mund të konkludoj vetëm se kur aspiratat e një gjenerate për liri duken në mënyrë mashtruese të arritshme, aq më poshtëruese duken kufizimet e mbetura dhe aq më pak e frikshme shtrirja përfundimtare e ndjeshmërisë për rezistencë.Në dy ose tre vitet e fundit, gratë e reja në fakt e kanë anuluar hixhabin e detyrueshëm. U befasova shumë gjatë një raundi vizitash burokratike në zyrat e qeverisë verën e kaluar nga fakti se sa rastësisht dhe lirshëm gratë e reja visheshin edhe në këto pozita zyrtare tradicionalisht të ashpra. Ndihesha qesharake me një mantel të gjatë të zi dhe një shami marine, sikur të isha një turiste që do t’i lexoja të gjithë librat e gabuar të udhëtimit. U befasova kur një i afërm më tha se kishte marrë aq shumë gjoba për ngasjen e automjetit pa shami, saqë patenta e shoferit do t’i pezullohej. U detyrua ta ndiqte një leksion masiv, ekuivalent i shkollës morale të trafikut, dhe pasi premtoi se do t’i respektonte rregullat, gjobat e saj u anuluan.Shteti e di prej disa kohësh se është në disavantazh me kodet e veshjes dhe është dukshëm i trembur. Dimrin e kaluar, në vend të tabelave të zakonshme të zymta të një gruaje të devotshme me një *chādor të zi me disa mesazhe akute për modestinë, mbi autostradën e Modarresit në Teheran u ngrit një imazh panoramik i një gruaje me një hixhab minimalist sportiv duke vrapuar në një mal, me fjalët “hartojeni rrugën. #gjeni veten”.Deri në kohën sa po shkruhet ky artikull shkrimi shkrim, rreth 400 protestues iranianë janë vrarë nga forcat e sigurisë, megjithëse disa grupe të të drejtave të njeriut e japin një shifër më të lartë dhe autoritetet gjyqësore po kërkojnë dënime të ashpra për disa nga të arrestuarit. Pavarësisht masave për bllokimin e internetit, raportet vazhdojnë të dalin në sipërfaqe për vdekje dhe abuzime në godinat e paraburgimit. Pas gati tre muajsh, protestat në kampuset e kolegjeve nuk po ndalen, me studentët që kërkojnë lirimin e shokëve të paraburgosur dhe duke i sfiduar rregullat e ndarjes gjinore në sheshe dhe klasa. Gjatë Botërorit të futbollit në Katar, ekipi i Iranit heshti gjatë himnit kombëtar, duke dhënë sinjale për solidaritetin e tyre me protestuesit.Përballja me hixhabin e detyrueshëm është një mënyrë kaq e i zhdërvjellët për t’i refuzuar dështimet me shumicë të sistemit të Iranit, saqë shpesh pyes veten pse gjenerata ime nuk e mori të njëjtën rrugë. Ne u gjendëm në mes të betejave të pafitueshme për të drejtat e barabarta të martesës dhe trashëgimisë, dhe forma të tjera të diskriminimit ligjor që na kërkonin të vepronim brenda hapësirave formale politike, përmes proceseve formale. Këto ishin padyshim sfida më të rëndësishme, por shteti nuk kishte ndërmend të lejonte reforma të tilla dhe me kalimin e kohës, aktivistët u bllokuan aq shumë saqë hoqën dorë. Hapësira thjesht nuk ekzistonte. Nuk ekzistonte për feministët dhe së shpejti nuk ekzistonte për sektorin privat që kërkonte reforma rregullatore, për ambientalistët dhe për aktivistët e punës. Ajo që po ndodh në Iran mund të duket e njohur, por është ndryshe, sepse, sot, aspiratat e të gjithë atyre që kanë kërkuar ndryshim janë të shfaqura, që sillen rreth thirrjeve “grua, jetë, liri”, një revoltë feministe që mbart larminë e një shoqërie të tërë padrejtësish.Është e qartë se edhe vajzat e shkollës janë përfshirë në këto protesta. Vajza e një të afërmi më tha se çdo ditë në klasën e saj të klasës së tetë dikush e shkruan një këngë në dërrasën e zezë, madje një vajzë kishte guximin të pyeste se ç’kuptim kishte fjala diktator. Këto fjalë nuk janë të parëndësishme për to. Ato janë të gjithë në Snapchat dhe mund ta shikojnë jetën e kushërinjve të tyre anembanë botës, të vetëdijshëm se janë të vetmet që duhet të veshin një uniformë shkolle që përfshin një shami me kapelë, sikur të ishin murgesha benediktine.Kontrasti midis jetëve që ato bëjnë, veçanërisht në internet, dhe pamjeve të trashëguara dhe mesazheve ideologjike të Republikës Islamike nuk mund të jetë më i ashpër. Regjimi është i përkushtuar ndaj dëshmorëve. Portrete solemne të ushtarëve të humbur në luftën Iran-Irak ende shihen nëpër autostrada, megjithëse viteve të fundit sistemi (siç i referohen iranianët qeverisë së tyre mbështjellëse) e ka rishfaqur propagandën e tij në përmbajtje që përpiqet të jetë konkurruese në Instagram. Mirëpo, këto mëri historike dhe kujtime traumatike nuk kanë një ndikim të veçantë tek të rinjtë e Gjeneratës Z, të cilët janë të preokupuar me betejat e tyre: vite të tëra të shtypjes së sanksioneve të SHBA-së që e kanë shkatërruar ekonominë e Iranit dhe të navigimit të jetës nën një sistem të paralizuar, dogmatik që preferon izolimin ekonomik dhe hapjen sociale.Ndër arsyet e shumta që rebelimi ka zgjatur kaq gjatë është përgjigja belbëzuese e një qeverie që e njeh vlefshmërinë e ankesës. Ka elita të vjetra revolucionare që kanë paralajmëruar për një sistem që e ka humbur plotësisht rrugën e tij, nuk mund të përballojë më ta subvencionojë bazën e tij tradicionale shoqërore, i ka tjetërsuar të gjithë të tjerët, duke përfshirë fetarët, dhe e ka nënshtruar mirëqenien e qytetarëve të tij në nocion të sigurisë. Një analist i jashtëm mund ta shohë një regjim të formësuar nga dekada të izolimit ndërkombëtar. Një analist iranian mund të shohë një sistem të ngushtë dhe të brishtë të dëshpëruar për ta kapur pushtetin me çdo kusht. Një vajzë adoleshente iraniane e sheh veten vetëm si fëmijën fatkeq të një shteti gjithnjë e më të varfër, të shkëputur nga bota ekonomikisht, shoqërisht dhe kulturalisht, dhe për çfarë? Në emër të kujt?Çfarë janë të gatshëm të vuajnë iranianët në mënyrë që të realizohen kërkesat e tyre për ndryshime esenciale? Çështja do të zgjidhet nga vetë iranianët, ata brenda vendit që do të jetojnë me rezultatin e veprimeve të tyre. Tani për tani, jehona rajonale dhe më e gjerë e revoltës së vajzave iraniane nuk mund të ishte më drithëruese. Në Irakun dhe Afganistanin fqinj, vende këto ku dhuna ndaj grave është endemike, aktivistët kanë mbajtur postera të motrave të tyre iraniane. Feministët anembanë globit, veçanërisht në Evropë dhe Amerikën Latine, e shohin rezultatin në Iran si një kambanë për betejat e tyre.Askush, as zyrtarët në Iran dhe as qeveritë në mbarë botën që e kanë bërë armiqësinë ndaj grave një brend politik, nuk e panë fuqinë e një vajze që qëndronte mbi një binë të improvizuar, duke kërkuar të lihej rehat./Times.comAzadeh Moaveni, një ish-kolumnist i revistës TIME, është autor i Guest House for Young Widows* një copë pëlhure e madhe që mbështillet rreth kokës dhe pjesës së sipërme të trupit duke e lënë të ekspozuar vetëm fytyrën, e veshur sidomos nga gratë muslimane.Përgatiti: Nuhi Shala"
"Ku u gabua në mbrojtjen e 35-vjeçares dhe bebes së saj?
Burra e gra të shtetit janë mbledhur sot që nga mëngjesi për ta analizuar situatën se si erdhi deri te vrasja e 35-vjeçares e kush ishin shkaktarët që na sollën në këtë situatë.Për një profesionist kur lexon analizën prej kryeministrit e deri tek analiza e Prokurorisë për rastin sërish dëshpërimi është i madh. Rruga për t’i mbrojtur gratë është në qorrsokak e padijenia profesionale që ka mbërthyer vendin rrezikon ta përkeqësojë edhe më shumë atë.Është dëshpëruese kur e sheh që grupi që i ka rekomanduar kryeministrit ndryshime as nuk i ka kuptuar gabimet elementare që janë bërë në këtë rast. Është dëshpëruese kur e lexon që kryeministri mjaftohet vetëm me dorëheqje në një rast që dikush duhet të shkojë në burg.Gabimi është i madh kur të gjitha kanë përfunduar me konstatimin se do inspektohet puna, e cila, në fakt, në procedura standarde ka gabime në hapa në mënyrën se si funksionon hetimi dhe trajtimi i parë.Ku janë gabimet? Gabimi i parë: Viktima ka denoncuar rastin më 6 korrik 2022. Ajo kishte denoncuar kërcënim, dhunë psikike e fizike nga bashkëshorti i saj. Sipas raporteve viktima ishte ekzaminuar nga mjeku kujdestar, i cili nuk kishte parë shenja dhune në trupin e saj.Raporti tregon që viktima nuk është dërguar te psikiatri për të parë efektet e dhunës psikologjike apo te gjinekologu për të parë nëse ka pasur dhunë seksuale ndaj saj. Madje, sipas standardit të ri, ekspertiza do duhej të kryhej nga një mjekoligjor por ky standard nuk është zbatuar.Gabimi i dytë: Gabimi i dytë është edhe më fatal. Edhe Policia, edhe prokurori në këtë rast kanë identifikuar një viktimë të kërcënimit. Dosja tregon që në këtë rast kishte të paktën dy viktima të kërcënimit: gruaja dhe burri i motrës së gruas. Ai nuk është shënuar fare në dosje si viktimë edhe pse kërcënuesi ishte zotuar se do e vriste atë.Shumëkujt do i duket e pazakontë kjo për një hetim mirëpo për procedurën është shumë e rëndësishme. Nëse i kërcënon dy veta atëherë rreziku që të qëndrosh në burg është shumë më i madh. Mungesa e kreativitetit të policit e prokurorit për të identifikuar viktimën e dytë e liroi nga burgu personin që kreu vrasjen. Si rrjedhojë, aktakuza shkoi vetëm me një viktimë e edhe vendimmarrja u bë duke e përjashtuar viktimën e dytë të kërcënuar.Gabimi i tretë: Viktima ka deklaruar në Polici se burri i saj ka armë. Policia dhe Prokuroria i besojnë kryesit në deklaratë se ai nuk ka armë, ndërsa në data-bazë të tyre kanë të regjistruar se familja ka një armë me leje. Kjo tregon që askush nuk është lodhur të futet në data-bazën e MPB-së për t’i kontrolluar nëse kjo familje ka armë apo kanë pasur armë në të kaluarën. Shtëpia u bastis pas më shumë se dhjetë ditësh dhe aty u gjetën dy armë.Gabimi i katërt: Kur një i pandehur gënjen para gjykatës apo prokurorisë kjo krijon një rrethanë të mungesës së sinqeritetit. I dyshuari në këtë rast kishte gënjyer se kishte armë dhe prokuroria e kishte konstatuar se ai kishte armë. Kjo do duhej të ishte bazë e mjaftueshme që ai të paraburgosej. Kjo rrethanë u injorua dhe kryesi u la i lirë.Gabimi i pestë; Asnjë dëshmitar që do e rëndonte situatën e kryesit nuk është marrë në pyetje. Nuk janë marrë fqinjët apo familjarët për të parë nëse çifti kishin probleme.Gabimi i gjashtë: Prokurori dhe Policia nuk arrijnë të zgjerojnë hetimin në drejtim të personave të tjerë, të cilët sipas deklaratës së viktimës, i kishin mundësuar personit të kryente veprën në vazhdimësi. Nëna e dorasit përshkruhet si person që kishte shoqëruar në vazhdimësi gruan kur ajo po shkonte te familja e saj. Në këtë situatë ajo më së paku kishte ofruar ndihmë për të kryer një vepër të tillë penale.Gabimi i shtatë: Policia dhe Prokuroria në ditët e para kishin dështuar të kryenin një test të rëndësishëm për personat të cilët kryejnë kërcënime të tilla. Ata nuk e kishin dërguar personin te një psikiatër për të kryer analizën nëse ai ishte në gjendje të mirë me shëndetin mendor. Një pretendim që dikush do bëjë seks me gruan para baxhanakut dhe më pas do e vrasë atë do të duhej të trajtohej edhe prej psikiatrit.Gabimi i tetë: Institucionet duket se nuk kishin fare informacione inteligjente se çka po ndodhte me rastin. Viktima kishte premtuar që do ia dorëzonte dorasit fëmijën në ditën e parë të lindjes. Këtu u huq edhe një vepër penale –  ajo e detyrimit.Këto janë gabimet që mund të gjenden vetëm me një lexim të thjeshtë të deklaratës së Prokurorisë, deklaratës së kryeministrit dhe një pjese të dosjes.Lista e problemeve e gabimeve është e gjatë në shëndetësi, kujdes social e mirëqenien sociale të kësaj familjeje. Ato duhet më shumë kohë për t’i trajtuar."
"Për Kosovën Botërori i Futbollit është më shumë se një lojë
Integrimi ndërkombëtar i Kosovës është ende një punë në progres, mirëpo kur bëhet fjalë për sportin, ky vend tashmë është i vendosur në mënyrë të duhur. Ndikimi ndihet shumë përtej fushës së futbollit ose palestrës së arteve marciale.Edicioni i fundit i Kupës së Botës për meshkuj të FIFA-s filloi të dielën në Katar. Por futbolli – dhe sporti në përgjithësi – është më shumë se një lojë.Kur individë ose ekipe përfaqësojnë një shtet në garat e organizuara sportive, njerëzit që shikojnë mësojnë se cilat shtete ekzistojnë dhe si duken ato.Kjo është arsyeja pse Kosova vendosi aq shumë reputacion në sigurimin e anëtarësimit në FIFA, Komitetin Olimpik Ndërkombëtar, IOC dhe organe të tjera drejtuese sportive, ndërkohë që Kosova u përpoq ta rriste pozitën e saj ndërkombëtare pas shpalljes së pavarësisë nga Serbia në vitin 2008. Janë 32 kombëtare që konkurrojnë për ta ngritur Kupën e Botës në Katar, por 207 federata kombëtare morën pjesë në fazat kualifikuese, përfshirë edhe Kosovën.Pasi iu bashkua FIFA-s dhe organit drejtues të futbollit evropian, UEFA, në vitin 2016, kjo ishte hera e dytë që Kosova u përpoq të kualifikohej në fazën më të madhe.Me vetëm një fitore dhe dy barazime, Kosova përfundoi e fundit në grupin e saj, mirëpo ia doli t’i kapërcejë një sërë pengesash politike, jo më pak në lojën kundër tri shteteve që as nuk e njohin atë si sovrane – Gjeorgjisë, Greqisë dhe Spanjës.Kosovarët luajtën në tokën spanjolle me çështjen e vetme reale se si transmetuesi publik spanjoll i shfaqi simbolet zyrtare të Kosovës – flamurin, himnin dhe kodin e FIFA-s.Por, si ia doli Kosova të pranohej në dhjetëra federata ndërkombëtare sportive, pavarësisht se nuk ishte e njohur botërisht si shtet, përfshirë edhe nga shumë anëtarë të këtyre federatave, të tilla si Spanja?Si të bëhesh pjesë e klubitDera për FIFA-n dhe të tjerët u hap efektivisht me pranimin e Kosovës në Komitetin Olimpik Ndërkombëtar, KON.Statuti Olimpik kërkon që anëtarët të njihen nga “komuniteti ndërkombëtar”. Anëtarësimi në Kombet e Bashkuara zakonisht do të nënkuptonte një njohje të tillë, mirëpo aleati i madh i Serbisë, Rusia, mban veton në Këshillin e Sigurimit për pranimin e Kosovës. Edhe dhjetëra vende të botës nuk e njohin Kosovën si shtet.KON-i gjeti një rrugëdalje për këtë. Sipas procesverbalit të sesionit të saj të 127-të në vitin 2014, KON-i zgjati anëtarësimin e Kosovës me arsyetimin se më shumë shtete anëtare të OKB-së e njohin atë sesa jo – 108 nga 193.Papritmas në gjendje për të konkurruar ndërkombëtarisht, Kosova i dha fund dekadave të izolimit sportiv që i kishte rrënjët në diskriminimin ndaj shqiptarëve të Kosovës gjatë Jugosllavisë.Fadil Vokrri ishte i vetmi futbollist shqiptar i Kosovës që ka luajtur për kombëtaren jugosllave në nivel të lartë, ndërkohë që boksieri Aziz Salihu ishte së bashku me shqiptarët e Kosovës që e përfaqësonin Jugosllavinë në një Olimpiadë verore, duke marrë një medalje bronzi në Los Anxhelos në vitin 1984.Pranimi në KON në vitin 2014 bëri që sportistët shqiptarë të Kosovës të marrin pjesë në Lojërat Olimpike të Rio 2016 dhe 2020 në Tokio, këto të fundit në fakt u mbajtën në vitin 2021 për shkak të pandemisë COVID-19. Xhudistet e Kosovës fituan tri medalje të arta – Majlinda Kelmendi në Rio dhe Distria Krasniqi dhe Nora Gjakova në Tokio.Shfaqje të tilla ndihmuan në çimentimin e imazhit të Kosovës si shtet, madje edhe në vendet më të vështira.Kur Majlinda Kelmendi fitoi medaljen e artë në Kampionatin Evropian të Xhudos 2016 në Kazan, Rusi, orkestra ushtarake ruse e performoi himnin e Kosovës dhe flamuri i saj u ngrit, pavarësisht nga mbështetja e gjatë e Rusisë për refuzimin e Serbisë për ta njohur ish-krahinën e saj jugore si shtet të pavarur.Kuptohet që Kosova gjen tek sportistët e saj disa nga ambasadorët e saj më të mirë kulturorë, një burim i domosdoshëm për damkën e kombit dhe për t’i dhënë vendit rrugë alternative përfaqësimi ndaj atyre të diplomacisë zyrtare shtetërore.Identiteti ka rëndësiNdikimi i pjesëmarrjes ndërkombëtare të Kosovës në sport, megjithatë, shihet jo vetëm jashtë por edhe brenda vendit. Dhe, si i tillë, ky ndikim, ngre shumë pyetje.A identifikohen njerëzit me shtetin e Kosovës dhe simbolet e tij? Apo e shohin Kosovën si pjesë të një përkatësie më të gjerë shqiptare dhe zgjedhin ta alternojnë apo edhe ta kombinojnë besnikërinë e tyre me ekipin shqiptar dhe atë kosovar? A ka vend për politika që sigurojnë që pakicat etnike, veçanërisht serbët, të kërkojnë të përfaqësojnë Kosovën dhe janë të mirëpritur në këtë?Po sukseset e shumta të diasporës shqiptare të Kosovës? Këtu është më i dukshëm kompleksiteti i identitetit – sportistët me origjinë nga Kosova, por që jetojnë jashtë Kosovës, duhet të zgjedhin mes të luajturit për Kosovën, Shqipërinë, apo vendin ku kanë lindur apo e kanë bërë të tyrin.Por, ndërkohë që shumica e sporteve nuk lejojnë që një lojtar ta ndryshojë ekipin e tij ose të saj kombëtar, shtetësia e shumëfishtë është gjithnjë e më e zakonshme; Kosova mund të na ndihmojë ta kuptojmë sportin si një aktivitet në të cilin rregullat strikte të përkatësisë dhe kombësisë mund të mos zbatohen më.George Kyris është profesor i asociuar në Universitetin e Birminghamit në Mbretërinë e Bashkuar, i specializuar në konfliktet e shtetësisë dhe debatet mbi sovranitetin. Juan Manuel Montoro është gazetar dhe studiues i pavarur, i specializuar në marrëdhëniet midis sportit dhe kombësisë.Mendimet e shprehura janë të autorit dhe nuk pasqyrojnë domosdoshmërisht pikëpamjet e BIRN. Kjo pjesë është pjesë e një projekti hulumtues të realizuar në kuadër të Fondacionit Kosovar për Shoqëri të Hapur.Ky shkrim fillimisht është publikuar në Balkan Insight. "
"Presidenti më i nënvlerësuar në historinë e fundit
Presidenti demokrat Joe Biden është nënvlerësuar vazhdimisht. Demokratët performuan jashtëzakonisht mirë sipas standardeve historike të martën dhe Biden vazhdon tutje pasi ia doli më mirë se çdo president tjetër në zgjedhjet e memandateve të tij të para që nga George ë. Bush në vitin 2002. “Ishte një ditë e mirë për demokracinë,” deklaroi presidenti të mërkurën.Demokratët performuan jashtëzakonisht mirë në shtete të tilla si Michigan dhe Pensilvania. Shumë nga mohuesit e zgjedhjeve që kandidonin për sekretar shteti apo guvernator humbën. Edhe në shtetet ku demokratët u sulmuan shumë, si në Nju Jork, kishte pika të ndritshme, duke përfshirë fitoren e guvernatorit Kathy Hochul ndaj republikanit të mbështetur nga Trump, Lee Zeldin.Rezultati ishte një surprizë për të dyja palët. Që nga Lufta e Dytë Botërore, partia e presidentit zakonisht ka performuar dobët në zgjedhjet afatmesme të një administrate, me një humbje mesatare prej 26 ulësesh në Dhomën e Përfaqësuesëve dhe katër ulëse në Senat. Nën ish-presidentin Donald Trump, republikanët humbën 40 ulëse në Dhomën e Përfaqësuesve në vitin 2018. Demokratët humbën 63 në Dhomën e Përfaqësuesve në vitin 2010 nën Barack Obamna dhe 52 në vitin 1994 nën presedentin Bill Clinton.Kur vlerësimet e miratimit presidencial bien aty ku kanë qenë numrat e Presidentit Biden – mes viteve të 30-ta dhe mesit të viteve 40 të këtij viti – kjo normalisht nënkupton humbje masive. Shihni, për shembull, Donald Trumpin (38%) në vitin 2018, Obaman (46%) në vitin 2010 dhe Bill Clinton (41%) në vitin 1994. Përveç normave të ulëta të miratimit të presidentit aktual Biden, inflacionit të lartë, tregjeve të trazuara financiare dhe çështjeve të tjera që kanë Republikanët e favorizuar – të tilla si shqetësimet për krimin – u shfaqën në shumicën e sondazheve.Megjithatë, vala e kuqe e pritur aq shumë nuk ndodhi. Votat janë ende duke u numëruar në shtetet dhe distriktet kyçe, por edhe nëse republikanët përfundojnë me kontrollin e njërës ose të dy dhomave, Kongresit apo Senatit, shumica e tyre do të jetë jashtëzakonisht e ngushtë. Është e sigurt të thuhet se demokratët nuk do të përballen me “fiaskon” që e përjetuan në vitin 2010.Zgjedhjet afatmese shënojnë kulmin e dy viteve të vështira, gjatë të cilave Biden i ka kundërshtuar vazhdimisht pritshmëritë. Në çdo fazë të mandatit të tij, Biden ka arritur atë që shumë anëtarë të partisë e mendonin të pamundur.Pasi mposhti një listë të madhe kandidatësh më të rinj dhe më emocionues në zgjedhjet paraprake Demokratike të 2020-ës, Biden vazhdoi duke e mposhtur presidentin aktual, Donald Trump. Kjo nuk ishte një arritje e parëndësishme. Që nga Lufta e Dytë Botërore, shumica e presidentëve e kanë fituar me sukses rizgjedhjen. Pavarësisht se Trump ka rritur votat e tij totale dhe ka zgjeruar bazën e tij, ai nuk ishte në gjendje të largonte Bidenin, i cili bëri fushatë në një kombinim të mbrojtjes së vlerave amerikane, duke u mbështetur në shkencën në përgjigjen ndaj pandemisë Covid-19 dhe duke premtuar kthimin e qeverisë në normalitet – çështje që funksionuan si sharm pas kaosit të administratës Trump.Por gjërat nuk u bënë më të lehta për Bidenin pasi hyri në Shtëpinë e Bardhë. Covid vazhdoi të bënte kërdi në vend dhe ekonomi. Pavarësisht nga një ndarje 50-50 në Senat dhe Senatorët Demokratikë. Joe Manchin dhe Kyrsten Sinema përballeshin me administratën në pika të ndryshme, Biden ishte ende në gjendje ta lëvizte një axhendë legjislative të frikshme përmes Kongresit, duke e tejkaluar kundërshtimin e ashpër republikan dhe madje duke fituar disa të republikanëve gjatë rrugës. Plani Amerikan i Shpëtimit, Ligji Bipartizan i Infrastrukturës dhe Akti i Reduktimit të Inflacionit qëndrojnë si një treshe historike – një histori legjislative ndoshta më domethënëse se çdo që kemi parë që nga Shoqëria e Madhe e Presidentit Lyndon Johnson. Përveç tri pjesëve kryesore të legjislacionit, Biden gjithashtu emëroi më shumë gjyqtarë federalë deri në gusht se çdo president në atë pikë të mandatit që nga John F. Kennedy, sipas Qendrës Kërkimore Peë. Biden ka përdorur gjithashtu fuqinë e tij ekzekutive për të shënuar progres në çështje si lufta ndaj ndryshimeve klimatike, forcimi i konkurrencës ekonomike të SHBA-së dhe falja e borxhit të studentëve.Më pas erdhën zgjedhjet afatmesme të vitit 2022. Edhe pse republikanët ka të ngjarë ta fitojnë kontrollin e të paktën një dhome të Kongresit, nëse jo të dyja me diferencë të ngushtë, Partia republikane do të jetë e frustruar. Duke u futur në garë dhe duke miratuar një listë kandidatësh, Trump arriti t’i bënte mandatet afatmesme pjesërisht një mandat për të dhe jo për presidentin aktual. Për më tepër, shumë prej kandidatëve të tij të zgjedhur me dorë, pësuan humbje, të tillë si doktor Mehmet Oz në Pensilvani.Por Biden gjithashtu meriton kredi për shkak se suksesi demokrat erdhi në rajone të vendit ku shqetësimet për shëndetin e demokracisë dhe të drejtat riprodhuese ndihmuan në rritjen e pjesëmarrjes. Në ditët e fundit, Biden punoi shumë për t’i nënvizuar këto çështje specifike, duke e mbyllur fushatën me një fjalim të profilit të lartë për nevojën për ta mbrojtur demokracinë, edhe pse anketuesit thoshin se inflacioni do të ishte shqetësimi dominues.Për më tepër, mbrojtja e të drejtave riprodhuese dhe demokracisë ishte një kujtesë jo aq delikate për votuesit për kërcënimin që një Parti Republikane e radikalizuar i përbënte kombit amerikan. Biden, duke u fokusuar në këto çështje, gjeti një mënyrë për t’i shndërruar zgjedhjet afatmesme në diçka tjetër përveç vetes së tij. Ndërkohë, Trump bëri atë që i pëlqente ta bënte – tërhiqte vëmendjen te vetja e tij në një veprim që rezultoi kryesisht i kundërt.Jo vetëm që demokratët do të jenë në formë më të mirë në Capitol Hill nga sa pritej, por zgjedhjet afatmesme i dhanë një goditje të fortë Trumpit, i cili kishte planifikuar ta shpallte kandidimin e tij për zgjedhjet e vitit 2024 këtë muaj. Dëmi që Trump dhe kandidatët e tij i shkaktuan republikanëve do të krijojë shqetësime të konsiderueshme. Nëse ka një gjë që i shqetëson ndërmjetësit e pushtetit republikanë, ajo është humbja. Dhe duke pasur parasysh suksesin e guvernatorit të Floridës Ron DeSantis në Florida, më shumë republikanë do të mendojnë fort se rreth kujt do të mblidhen në zgjedhjet e ardhshme presidenciale. Me fjalë të tjera, zgjedhjet afatmesme i dhanë një goditje të fortë ish-presidentit.Për të qenë të sigurt, demokratët duhet ta kontrollojnë entuziazmin e tyre. Edhe një shumicë të ngushtë, një Dhomë e Përfaqësuesve e kontrolluar nga republikanët mund të shkaktojë probleme të mëdha për Biden. Ata mund ta pengojnë legjislacionin e tij, ta hetojnë vazhdimisht atë dhe familjen e tij dhe ta drejtojnë axhendën në një mënyrë që është e dëmshme për demokratët. Nëse republikanët fitojnë gjithashtu kontrollin e Senatit, ata gjithashtu mund ta dyfishojnë pengesën, duke i përfshirë zgjedhjet gjyqësore të Biden.As Trump nuk është afër përfundimit. Ne kemi parë se sa efektiv mund të jetë ai kur lëshon zjarrin dhe tërbimin e tij në shërbim të kandidaturës së tij. Ai ende ka mbështetje intensive brenda partisë dhe ruan një ndjenjë të mprehtë të funksionimit në mjedisin modern mediatik. Ndërkohë, DeSantis del nga kjo javë duke u dukur paksa si George ë. Bush në vitin 1998, kur ai fitoi ofertën e tij për rizgjedhjen guvernator dy vjet përpara se ta siguronte presidencën në vitin 2000. Duke e pasur parasysh aftësinë e tij për të apeluar në thelbin e Partisë Republikane dhe potencialisht të zgjerohet në zona të reja elektorale, të tilla si zonat latine, ai mund të përbëjë një kërcënim serioz për demokratët në aftësinë e tij për të nxjerrë një version më të rafinuar të Trumpizmit.Megjithatë, zgjedhjet afatmesme e bëjnë të qartë se Biden është një president shumë më i fortë nga sa i shfaqet shpesh. Ai është nënvlerësuar dhe kritikuar pavarësisht se i ka pasur dy vitet e para të shkëlqyera. Zgjedhjet afatmesme duhet t’i bëjnë republikanët nervozë teksa mendojnë për vitin 2024. Pas dy vitesh spekulime nëse Biden duhet të kandidojë për një mandat të dytë, rezultati gjithashtu duhet t’u japë demokratëve arsye për të besuar se një presidencë transformuese me dy mandate tashmë është duke u zhvilluar./CNN Përgatiti: Nuhi Shala"
"Jeta e fotografit Blerim Gjoci në 'dhomat e natyrës'
Përmes një aparati fotografik që në vetë mban një galeri jete të organizimit të botës shtazore, fotografi Blerim Gjoci pëlqen të eksplorojë vendet pak të njohura të vendit të tij. Për të është e rëndësishme që të rinjtë, veçanërisht, të mësojnë për pasurinë e rrezikuar të botës së egër të Kosovës.Ai është gjithmonë në gjueti por jo me pushkë gjuetie. Me një çantë në shpinë dhe një fotoaparat në dorë duke gjurmuar jetën e egër në malet e Kosovës.Fotografi 44-vjeçar nga qyteti i Gjakovës ka dokumentuar faunën në zonat malore të vendit, duke ndërmarrë ndonjëherë rreziqe për ta bërë këtë.“Unë e dua shumë natyrën. Unë kam krijuar disa shtretër pemësh lëkundëse, të cilët i quaj ‘dhoma në natyrë’ dhe shpesh e kaloj natën në to” – ka thënë Gjoci.Sipas tij, për të pasur sukses në natyrë duhet mënjanuar stresin.“Vetëm stresin mos me marrë në natyrë, stresin më lënë në qytet edhe me u nis në natyrë” – pohoi ai.Një studim i vitit 2018 i kryer nga USAID në lidhje me biodiversitetin e Kosovës arriti në përfundimin se shfrytëzimi i paligjshëm dhe i mbishfrytëzuar i specieve të bimëve dhe kafshëve të egra kërcënon disa nga bimët dhe kafshët e egra më të ndjeshme dhe më të rrezikuara të Kosovës.“Ekziston edhe më pak informacion për numrin e llojeve të kafshëve, veçanërisht jovertebrorët. Në të kaluarën, shoqatat e gjuetisë kryen studime të popullsisë së kafshëve të egra, por që nga viti 1999, nuk janë bërë anketa të kafshëve të egra dhe nuk ka të dhëna të besueshme për speciet e kafshëve të egra dhe numrin e popullsisë” – thuhet në studimin e vitit 2018.Ende në kërkim të rrëqebullit të pakapshëmShumë nga zogjtë dhe kafshët e rralla që jetojnë në malet e Kosovës janë kapur nga objektivi i Gjocit.“Unë fotografoj drerët pothuajse çdo ditë, dhelprat gjithashtu. Kam incizimin e dhelprës duke ushqyer të vegjëlit që askush nuk ka arriturt të argumentojë, jam i pari edhe i asaj video është një video shumë e mirë janë dikund tetë të vegjël që ushqehen njëkohësisht” – tregoi Gjoci.Disa prej mënyrave të jetesës së kafshëve që nuk janë parë më herët i ka arritur, dhe për të e pazakonshmja është misioni kryesor që e bën të marrë udhën për në natyrë.“Në jetën e tyre ka gjëra të veçanta që mund t’i kapësh vetëm një herë; ju nuk keni një shans të dytë. Ndonjëherë fati është me ju, ndonjëherë jo. Por fati ka qenë me mua shumicën e kohës” – shtoi ai.Ai e konsideron veten me fat që ka pasur rastin të kapë një moment kur një derr i egër po ndiqte një tufë ujqërish.“Në këto raste fati më ka përcjellur kam pas fat t’i fotografoj një video që më lë shumë përshtypje, krejt fotografojnë ujkun duke ndjek derrin unë e kam incizuar derrin duke ndjekur ujqërit është një video shumë e mirë  dhe e pa parë deri tani kam pasur fatin te fotografoj kunadhen e pishës” – shprehet ai.Një video e një dhelpre që ushqen me gji tetë këlyshët e saj është gjithashtu ndër pikat që Gjoci ka mbërritur përmes ekspolorimeve të përditshme.“Kam incizimin e dhelprës duke ushqyer të vegjëlit që askush nuk ka arritur të argumentojë, jam i pari edhe i asaj video është një video shumë e mirë janë dikund tetë të vegjël që ushqehen njëkohësisht”-theksoi ai.Por ka gjëra që ai ende ëndërron t’i arrijë, prej të cilave mendon që do ta dokumentojë pasurinë që ka Kosova me diversitetin e botës shtazore.“Qëllimi im kryesor është të fotografoj një rrëqebull. Kam kapur një por ishte gjatë natës… Shpresoj ta marr një të tillë në dritën e ditës së shpejti” – thotë Gjoci për një nga speciet e rralla të maceve që rrezikohet nga gjuetia e paligjshme.Në janar të vitit 2019, policia njoftoi arrestimin e një burri në fshatin Varosh në Komunën e Ferizajit pas një postimi në Facebook që ai e kishte publikuar vetë, duke treguar me detaje gjuetinë dhe vrasjen e një rrëqebulli në dhjetorin e kaluar.Që nga viti 2004, rrëqebulli i Ballkanit, një nënspecie unike e rrëqebullit euroaziatik, është regjistruar lart në Bashkimin Ndërkombëtar për Ruajtjen e Natyrës, IUCN, Listën e Kuqe si një specie e rrezikuar.Ndërsa vlerësohet të ketë rreth 50 rrëqebuj në rajon, të shtrirë në Kosovë, Maqedoni dhe Shqipëri, kamerat e vendosura në parkun kombëtar Bjeshkët e Nemuna në Kosovë kanë identifikuar vetëm dy të tilla në Kosovë.Gjoci thotë se gjuetia ilegale në Kosovë tani nuk është në shkallën e mëparshme dhe kjo ka ndryshuar sjelljen e kafshëve të egra ndaj njerëzve.“Tani kafshët janë zbutur, nuk është si më parë. Kjo ka ndodhur për shkak të ndalimit të gjuetisë së paligjshme, gjuetia vazhdon ende, por jo në të njëjtat përmasa si më parë” – u shpreh Gjoci.Për çdo rast, Gjoci tregoi se është i përgatitur të përballet me kërcënimet dhe rreziqet. “Unë kam një armë shumë të fortë” – thotë ai duke buzëqeshur – duke treguar filikaqën e varur në krahun e djathtë.“Në rast rreziku, unë vetëm fishkëlloj. Kam pasur shumë raste kur kam pasur nevojë ta përdor për të parandaluar rrezikun” – shtoi ai.“Situata më e rrezikshme është kur i afrohesh një ariu me këlyshët e tij. Ariu nuk ju fal në një situatë të tillë. Nuk jam përballur kurrë me një situatë të tillë, por duhet të jem i kujdesshëm sepse mund të ndodhë vetëm një herë” – shton ai.Ai mban me vete edhe çantën e ndihmës së parë, në rast se lëndohet, kryesisht për shkak të terrenit të rrëshqitshëm në të cilin duhet të ecë shpesh.Nevoja për të rritur ndërgjegjësimin tek të rinjtëDimri është stina e preferuar e Blerimit për të ndërmarrë aventurat e tij, pasi që më parë ka qenë bjeshkëtar dhe kjo shkathtësi atij i ka hapur një rrugë të dytë për të zhvilluar qëllimin e eksplorimit të botës së egër.“Njëkohësisht fati im është që unë jam marrë me alpinizëm ia di sëmundjen bjeshkës, natyrës, fuqinë edhe nuk e kam shumë problem me hy aty në ato vende ku nuk mundet kush të futet pa pajisje” – bëri të ditur ai.Ndërsa tregon që nisjen e bën të kohë të rrezikshme kur të gjithë kthehen prej bjeshkës.“Unë nisem për në mal në një kohë kur të gjithë kthehen prej aty” – tha ai.Rrezikun më të madh e sheh prej ortekëve të borës të cilët mund ta zënë në bjeshkë.“Rreziku më i madhi është prej ortekëve ka ndonjë rast me pas ndonjë ortek sidomos në Bjeshkët e Gjeravicës” – u shpreh Gjoci.Por në situata të tilla nuk niset vetëm, zakonisht shkojnë dy ose tre persona.“Zakonisht, janë tre persona në ekspeditat tona. Ne kemi një thënie: “Një është shumë pak, dy janë shumë, për malet mjaftojnë tre” – thotë ai.Gjoci bëri të ditur se gjurmimi i kafshëve të egra nuk është një detyrë e lehtë. Por pasioni dhe dëshira janë të parat.“Kur je në pyje, ke adrenalinë dhe nuk ke frikë nga asgjë, edhe pse kur kthehesh në shtëpi thua: “Uaa, si e bëra këtë?” Megjithatë, të nesërmen je sërish i njëjti, ti, vazhdon të njëjtën rrugë” – shtoi ai.Përveç terrenit të hapur, Gjocit i pëlqen të kalojë kohë duke eksploruar shpellat në Bjeshkët e Nemuna dhe Rrasë të Zogut, afër kufirit me Shqipërinë.“Kam eksploruar 11 shpella te Rrasa e Zogut. Është një shpellë tjetër, emrin e së cilës nuk e di, por e di vendndodhjen e saj dhe kam hyrë në të” – tregoi ai.Në malet perëndimore të Junikut, ekzistonte një shpellë që e shtyu të mendohej dy herë para se ta eksploronte.“Në Junik është një shpellë shumë interesante. Por brenda, gjeta gjurmë ariu dhe u tërhoqa për arsye sigurie”- u shpreh ai.Krahas aktiviteteve të tij në pyje, Gjoci së fundmi është angazhuar edhe me nxënës të shkollës në përpjekje për të rritur ndërgjegjësimin e tyre për rëndësinë e natyrës dhe kafshëve të egra. Disa nga të rinjtë që marrin pjesë në fjalimet e tij i bashkohen në aventurat  në natyrë.Por ajo që sheh tek të rinjtë është shqetësuese, sepse njohuritë e tyre për këtë çështje janë të pakta.“Fëmijët janë shumë të dobët të informuar për jetën e egër në vendin tonë. Kjo është për të ardhur keq. Ne po mundohemi të rrisim ndërgjegjësimin e tyre. Ata e duan natyrën, por kanë nevojë për më shumë ndërgjegjësim për jetën e egër” – bëri të ditur ai.Gjoci pohon se për sa kohë që njerëzit sillen në mënyrë miqësore me kafshët, ata mund të presin të njëjtën gjë në këmbim edhe pse asnjëherë nuk mund të jemi të sigurt.“Nuk kam qenë kurrë në rrezik të drejtpërdrejtë nga kafshët e egra. Shumë herë kemi pas rast, se kur të del prej natyrës me një vend ku ekspozohesh më tepër aty e ke rrezikun pak më të madh ashtu e shohim, sidomos në kohën e ariut kur është me të vegjël ajo aty në ato momente nuk fal edhe pse nuk kam pas ndonjë rast që ai të më ndjek mua kurrë por e di që ndodh ajo njëherë nuk ndodh dy herë kurrë” – pohoi Gjoci.Në një rast shumë të ndjeshëm, disa vite më parë, ai kujton se teksa ecte në malet e Gjeravicës me të birin, ka parë një arush vetëm 25 metra larg.“E ndjeva rrezikun, edhe pse nuk kishte asnjë shenjë sulmi nga ariu. Por kisha frikë sepse djali im ishte vetëm katër vjeç” – kujton ai.Për kafshët thotë se rrezikohen nga ne dhe jo ne nga kafshët.Artikulli fillimisht është publikuar në Ballkan Insight."
"Tentativa e tretë e Arben Vitisë
Pas gati 3 muajve pritje, kryeministri Albin Kurti e gjeti një “zot shtëpie” për Ministrinë e Shëndetësisë, duke ia falur për herë të tretë besimin për të drejtuar njërin nga dikasteret më të rëndësishme të qeverisë, Ministrinë e Shëndetësisë, Arben Vitisë.Vitia ishte dorëhequr nga detyra e ministrit, pak javë para se të mbaheshin zgjedhjet lokale të te tetorit të vitit të kaluar, në një kohë kur situata me COVID-19 ishte ende aktuale.Ndonëse menaxhonte me ministrinë e Shëndetësisë, Lëvizja Vetëvendosje kishte nxjerrë Vitinë kandidat për të udhëhequr me kryeqytetin.Në balotazh, Vitia nuk arriti të triumfojë karshi Përprim Ramës, një kandidati të ri i nxjerrë nga LDK, që tani e 1 vit udhëheq me kryeqytetin.Për herë të parë, Vitia ishte emëruar ministër i Shëndetësisë në Qeverinë Kurti 1 me koalicionin LVV-LDK.Në kohën kur Vitia ishte emëruar ministër, COVID-19 nuk kishte prekur asnjë kosovarë, derisa në botë veçse kishte nisur t’i lë pasojat e para.Pak javë pas marrjes së detyrës, Vitia ishte njëri nga figurat kryesore të qeverisë Kurti 1, për shkak të shpërndarjes me virusin COVID-19, që në atë kohë ishte pothuajse krejtësisht i panjohur.Dorëheqjen Vitia e kishte menduar edhe në një moment tjetër, kur më 3 maj 2020, një 26-vjeçar që ishte kthyer nga Gjermania dhe ishte karantinuar në konviktet e qendrës së studentëve kishte vdekur në rrethana të pasqaruara.“Sa i përket përgjegjësisë time, si Arben Vitia, qysh mbramë kur kam dëgjuar për rastin, kam menduar për dorëheqje. Edhe në momentin që po flas tash, si Arben Vitia jam duke e menduar një gjë të tillë. Mirëpo po flas si Ministër i Shëndetësisë, i cili ka një përgjegjësi shumë dimensionale në këtë drejtim, e një nga përgjegjësitë kryesore të mia tani do të jenë zbardhja e plotë e të gjitha rrethanave që ka ndodhur në këtë rast”, -kishte thënë ai në një konferencë për media.Atëherë, me vendim të Vitisë konviktet ishin shndërruar në vend për karantinë për qytetarët që vinin nga jashtë vendit.Gjatë kohës kur gjendja me Covid-19 ishte në fillimet e saj në Kosovë, Vitia si ministër i shëndetësisë kishte marrë edhe masa të tjera parandaluese, të cilat u diskutuan shumë nga opinioni publik.Ndërprerja e procesit edukativo -arsimor në të gjitha nivelet, angazhimi i stafit mjekësor vullnetarë, orët policore, mbyllja e qendrave tregtare, gastronomisë, teatrove, kinemave, ndalimi i mbajtjes së ahengjeve, mbyllja e pikave kufitare, lejimi i lëvizjes vetëm për 90 minuta gjatë orarit të përcaktuar në bazë të numrit të parafundit personal në letërnjoftim ishin disa prej masave që Vitia kishte marrë për luftimin e Covid-19.Ballafaqimi i tij me situatën emergjente shëndetësore nuk zgjati shumë.Në ditën e 52-të të qëndrimit në pushtet, më 25 mars 2020, përmes mocionit të mosbesimit të iniciuar nga partneri i koalicionit, LDK, qeveria Kurti, e bashkë me të edhe ministri Arben Vitia u shkarkuan nga detyra.Megjithatë, ai vazhdoi ta ushtrojë detyrën e ministrit deri më 3 qershor 2020, kur në pushtet erdhi një qeveri e re e një ministër i ri, të dalë nga koalicioni LDK-AAK-NISMA-Lista Serbe.Në vend të Vitisë, ministër i Shëndetësisë ishte emëruar Armend Zemaj.Por “pushimi” i Vitisë nuk ishte i gjatë.Pas zgjedhjeve të jashtëzakonshme të 14 shkurtit 2021, të cilat koalicioni LVV-Lista Guxo i fituan me mbi 50%, në mars Arben Vitia u emërua për herë të dytë në krye të Ministrisë së Shëndetësisë.Gjatë qeverisjes Kurti 2, kur Vitia mori për herë të dytë drejtimin e shëndetësisë, në Kosovë kishin ardhur edhe variantet delta e Omicron të COVID-19 dhe kishte filluar vaksinimi kundër tij.Vitia udhëhoqi shëndetësinë në Kosovë deri më 1 tetor 2021, kur dha dorëheqje nga pozita e ministrit për të kandiduar për kryetar të Prishtinës në zgjedhjet lokale. Nga kjo garë ai nuk doli fitues.Në balotazh, zgjedhjet në kryeqytet përfunduan me 49.02% të votave të fituara nga Arben Vitia dhe me 50.98% të votave të fituara nga Përparim Rama, duke e bërë këtë të fundit kryetar të kryeqytetit.Pas kësaj humbjeje, Vitia u largua nga përditshmëria politike, e u pa pak në media.Ai vazhdoi të mbetet kryetar i Lëvizjes Vetëvendosje në pikën e saj në Prishtinë.Disa muaj pas dorëheqjes dhe humbjes në garën zgjedhore, Vitia u punësua si menaxher në Klinikën dhe Laboratorin Privat “Olive”.Zëvendësimi i Vitisë në ministri u bë me një doktor shqiptar që jetonte dhe vepronte në Shtetet e Bashkuara të Amerikës.Kurti vendosi të ia besojë detyrën e ministrit, ish-këshilltarit të ish-kryeministrit Hashim Thaçi dikur, Rifat Latifit.Ai u emërua si ministër më 16 nëntor 2021 dhe u largua përmes dorëheqjes, 11 muaj më vonë, më 6 tetor 2022.Ndonëse, Arben Vitia në nëntor të vitit të kaluar kishte deklaruar se nuk ka plan të rikthehet më në ministri, pak ditë më parë, ai vendosi të ndërrojë qëndrim, kur pranoi ofertën e kryeministrit Kurti për të drejtuar për herë të drejtë shëndetësinë.Ministria e Shëndetësisë mbeti pa ministër për 82 ditë, deri më 26 dhjetor të këtij viti, kur Arben Vitia u riemërua për të tretën herë si Ministër i Shëndetësisë.Gjatë kësaj kohe, zëvendësministrja Dafina Gexha – Bunjaku udhëhoqi këtë ministri si ushtruese e detyrës.Arben Vitia kishte drejtuar drejtorinë e Shëndetësisë në Komunën e Prishtinës gjatë qeverisjes së Shpend Ametit nga 2013 deri në 2017.Ai kishte vazhduar mandatin si drejtor i shëndetësisë edhe në mandatin e dytë të Ahmetit, derisa u shkarkua në 2018 nga ky i fundit pas problemeve të brendshme politike të Vetëvendosjes në atë kohë.Vitia është mjek i përgjithshëm. Që nga viti 2010 është aktivist në LVV, ku është angazhuar dhe ka drejtuar Komitetin për Shëndetësi.Në vitet 2013-2018 ka qenë drejtor në Drejtorinë për Shëndetësi dhe Mirëqenie Sociale në Komunën e Prishtinës."
"Rrëfimi i gazetarit Vaughan Smith, që filmoi masakrat gjatë luftës në Kosovë
Gazetari i njohur britanik, Vaughan Smith që ka mbuluar të gjitha luftërat e ish-Jugosllavisë, përfshirë këtu edhe masakrat ndaj familjes Jashari në Prekaz, atë të Abrisë, e Reçakut ka dhënë intervistë ekskluzive për Kallxo Pernime.Raportimet e tij dhe filmimet nga këto vende kishin arritur t’i shfaqin botës një pjesë të asaj që po ndodhte në Kosovë.Vaughan Smith fillimisht ka qenë ushtar, kurse punën si gazetar e kishte nisur në vitin 1988/89 ku në Afganistan me një grup të miqve të tij kishte hapur një agjenci të lajmeve të quajtur ‘Frontline News’.Smith me këtë agjenci operoi për 15 vite në Afganistan, derisa gjysma e ekipit ishin vrarë gjatë raportimeve.Më pas, ai ka mbuluar të gjitha luftërat në Ballkan, përfshirë Slloveninë, Kroacinë, Bosnjën dhe Kosovën.Ishte një prej kameramanëve që arriti të filmojë sulmin ndaj familjes Jashari në Prekaz, ku edhe ishte plagosur në kohën kur po merrte këto filmime. Atë e kishte shpëtuar telefoni që po mbante në xhep, i cili ishte goditur nga plumbi.Smith kishte ardhur në Kosovë nga Zvicra në fund të muajit shkurt të 1998.Ai fillimisht kishte përcjellë një demonstratë në Prishtinë dhe masakrën e Likoshanit.Smith kishte xhiruar Prekazin, Abrinë dhe Reçakun, e që krijoi efektin e Rambujes.Pas filmimeve që i kishte bërë mes 5 dhe 6 marsit në Prekaz nga një vend jo shumë i largët, Smith ishte kthyer përsëri në fshat për të xhiruar kufomat që kishin mbetur të vrarë nga luftimet 3 ditore.Pamjet që kishte i kishte xhiruar Smith në Prekaz, kishin nxitur reagim në gjithë botën, e sigurisht edhe në mesin e shqiptarëve, që kishte qenë një pikë kthese në luftën e UÇK-së.Pas kësaj, Smith kishte krijuar kontakt me UÇK-në dhe donte të dinte nëse pretendimet e serbëve si ‘terroristë’ ishin diçka që do përputhej.Smith kishte arritur të kontaktoj me Rexhep Selimin i cili edhe e kishte organizuar xhirimin për BBC ku kishte folur Fehmi Lladrovci.Smith pas kësaj, kishte xhiruar edhe masakrën e Abrisë, ku pati shumë të vrarë, e pas kësaj ai kishte xhiruar edhe masakrën e Reçakut.Pamjet nga vuajtjet e shumë civilëve nëpër tenda e në të ftohtë kishin arritur të tërheqin po ashtu vëmendjen ndërkombëtare.Smith ishte larguar nga Kosova pas fillimit të bombardimeve të NATO-s.Përveç kësaj, Smith ka prodhuar edhe filmin “The Valley” i cili paraqet luftën e fundit në Kosovë.24 vite më pas, Smith është kthyer në Kosovë për të nderuar viktimat e Prekazit.Më 6 mars, kryetari i Komunës së Prishtinës, Përparim Rama e dekoroi gazetarin për kontributin që dha gjatë raportimit të luftës në Kosovë.Rrëfimin e plotë të gazetarit mund të ndiqni sonte prej orës 22:15 në KALLXO.com dhe RTV Dukagjini. "
"Kush është Volodymyr Zelenskyy, presidenti më i cenueshëm i Evropës?
Presidenti i Ukrainës është objektivi numër një i ushtrisë ruse pasi Moska deklarohet se po e kërkon ndryshimin e regjimit në Ukrainë.Presidenti i Ukrainës Volodymyr Zelenskyy erdhi në pushtet në vitin 2019, duke marrë udhëheqjen e vendit të shkatërruar nga lufta dhe korrupsioni prej rreth 45 milionë banorësh, pa ndonjë përvojë paraprake politike.Si një fillestar politik, ish-aktor dhe komediani, i cili u vërshua me kritika nga kritikët e shumtë si një kukull e oligarkut ukrainas Ihor Kolomoisky, fitoi presidencën e tij duke siguruar më shumë se 73 për qind të votave, duke premtuar ta balancojë mbrojtjen e Ukrainës nga agresioni rus si dhe duke i mbrojtur rusishtfolësit në Ukrainë.I lindur në qytetin industrial kryesisht rusishtfolës të Kryvyi Rih në Ukrainën qendrore, babai i dy fëmijëve shihej si më i miri për këtë pozitë në misionin e tij dhe pak pasi u bë president, e përdori diplomacinë për ta detyruar Moskën t’i shkëmbente disa grupe të burgosurish ukrainas të luftës. Por vullneti i mirë i presidentit rus Vladimir Putin nuk do të zgjaste edhe aq, pasi Zelenskyy nuk e ndryshoi politikën e jashtme pro-perëndimore të vendit të tij në favor të lidhjeve më të ngushta me ish padronen e saj, Moskën.Zelenskyy viziton rajonin e Donbasit të goditur nga luftaVitin e kaluar, Rusia filloi të grumbullonte trupat e saj pranë kufijve të Ukrainës me pretekstin e stërvitjeve ushtarake.Pavarësisht paralajmërimeve nga Shtetet e Bashkuara për planin rus për ta pushtuar Ukrainën, Zelenskyy u përpoq ta ruante qetësinë në vend, duke u bërë thirrje ukrainasve që ta shmangin panikun.Megjithatë, ai lëvizi nëpër kryeqytetet e Evropës, duke u përpjekur të siguronte mbështetje diplomatike, ushtarake dhe financiare për Ukrainën për ta penguar Moskën nga pushtimi.Të enjten, më 24 shkurt, Zelenskyy u bë presidenti më i cenueshëm i Evropës, pasi Rusia nisi një pushtim të plotë të Ukrainës nga toka, ajri dhe deti.“Një ndryshim regjimi”Fabrice Pothier, oficer kryesor i strategjisë në konsulencën politike Rasmussen Global dhe ish-drejtor i planifikimit të politikave në NATO, i tha Al Jazeera nga Santander, Spanjë se qëllimi i Putinit ishte “kapitullimi politik” – “një ndryshim regjimi” në Ukrainë.“Është shumë e qartë se ai dëshiron një ndryshim regjimi dhe regjimi duhet të jetë – sipas tij – dashamirës ndaj interesit të Rusisë, duke e braktisur rrugën e anëtarësimit në NATO dhe BE, duke pretenduar një lloj neutraliteti ose një pozicion sikurse të Finlandës”, tha ai, duke iu referuar vendimit historik të Finlandës për t’u lidhur me Evropën, por për ta shmangur armiqësinë ndaj Rusisë duke mos u anëtarësuar në NATO.Zelenskyy gjithashtu e identifikoi veten si “objektivi numër një” i Rusisë, por ai dhe familja e tij mbetën në Ukrainë.“Ata duan ta shkatërrojnë Ukrainën politikisht duke rrëzuar udhëheqësin e shtetit”, tha presidenti.44-vjeçari i kritikoi gjithashtu aleatët e Ukrainës që nuk i kanë dalë në mbrojtje fizikisht vendit të tij, duke u kufizuar me mbështetje verbale, financiare dhe diplomatike.“Ne kemi mbetur të vetëm për ta mbrojtur shtetin tonë,” tha ai në një video-fjalim drejtuar kombit pas mesnate. “Kush është gati të luftojë përkrah nesh? Nuk shoh dikë. Kush është gati t’i japë Ukrainës një garanci për anëtarësimin në NATO? Të gjithë kanë frikë.”Përdoruesit e mediave sociale e kanë etiketuar dobësinë e tij, duke e quajtur atë “një njeri i vetmuar por i nderuar”./Al Jazeera "
"‘Dy armiq’ ngrisin një fole
Trashëgimia e luftës në Kosovë dhe tensionet e vazhdueshme mes Kosovës dhe Serbisë nuk i kanë penguar dy të rinj nga dy shtetet armike të ndërtojnë një jetë së bashku në Prishtinë.Për dy të rinj nga vendet armike që ishin dy vjeç gjatë luftës së Kosovës, e kaluara e dhimbshme, marrëdhëniet e këqija mes dy vendeve dhe tensionet e vazhdueshme nuk e kanë ndaluar dashurinë për njëri-tjetrin.Për Suzana Mariqin, 25 vjeç, nga Novi Sadi i Serbisë dhe Gent Sejdiun, po ashtu 25 vjeç, nga Ferizaj i Kosovës, armiqësia shekullore dhe lufta e përgjakshme nuk kanë qenë pengesë për të jetuar së bashku.Përkundrazi, ata konsiderojnë se këto çështje i kanë ndihmuar të mësojnë më shumë për të dy narrativat për luftën.“Unë nuk jam shumë tipike, nuk do ta mbroj regjimin [serb]. Regjimi i viteve 1990, regjimi i Millosheviçit, për mua ishte si regjimi i Hitlerit në Gjermaninë naziste, një regjim që solli shumë terror, shumë gjëra të këqija” – tha Mariq.Në opinionin e të dy vendeve flitet pak për martesat e mundshme mes kosovarëve dhe serbëve, pas dëmeve të mëdha që la pas lufta në Kosovë. Të dyja shoqëritë i shohin ide të tilla si një mollë të ndaluar.Por Suzana dhe Genti thanë për BIRN se i kanë mbyllur veshët ndaj paragjykimeve shoqërore dhe politikës për të ndërtuar një jetë të përbashkët.“Edhe para se të takoja Suzanën, nuk isha kundër martesës me një serbe. Suzana u bë fati im dhe fillova një jetë të re” – thotë Genti Sejdiu.Ata kanë një vit që jetojnë së bashku në Prishtinë, pavarësisht paragjykimeve dhe rrethanave historike. Të dy e konsideruan lidhjen e tyre që në fillimet e bashkëjetesës si një martesë, të cilën planifikojnë ta kurorëzojnë me fëmijë.Rrëfimi për njohjen dhe lidhjen e tyre është ndërtuar mbi dy personazhe që e kanë pranuar njëri-tjetrin dhe që kanë vendosur të kthehen nga vendet ku punonin jashtë për të jetuar në Kosovë.“Për mua nuk ishte e vështirë të pranoja marrëdhënien tonë sepse punoja me boshnjakë dhe serbë dhe me shumë njerëz nga vende të tjera. Tashmë kam parë se çfarë kulture kanë, si ngjashmëritë ashtu edhe dallimet. E pashë që nuk jemi aq të ndryshëm, kështu që nuk ishte e vështirë për mua. Nuk kam pasur kurrë problem me përkatësinë etnike të Suzanës” – thotë Sejdiu, i cili punon si ndërtues.Mariq dhe Sejdiu jetuan për disa vite në Slloveni ku kishin punuar përkohësisht jashtë profesionit të tyre. Ata u takuan rastësisht në një plazh afër Rijekës, në Kroaci.“Është shumë e vështirë të përfshihesh në shoqërinë e tyre [sllovene]. Unë punoja atje në një hotel dhe nuk më pëlqeu sepse ishim të margjinalizuar dhe nuk ishim pjesë e shoqërisë. Kështu erdhëm në Kosovë dhe gjetëm punë dhe fillova të studioj në Universitet. Kam studiuar për drejtësi në Serbi, por nuk e mbarova” – kujton Mariq.Foto: Antigonë Isufi/BIRNNë Kosovë, Suzana ka filluar studimet në Departamentin e Ballkanistikës në Universitetin e Prishtinës dhe në të njëjtën kohë punon në organizatën Nisma Rinore për të Drejtat e Njeriut.Ajo ka ardhur nga Novi Sadi për të jetuar me Gentin dhe i vetmi dokument kosovar që ka është ID i fakultetit, ndërsa punon me leje të përkohshme.“Nuk kam dashur të punoj në sistemin juridik në Serbi dhe me diplomë juridike, spse jashtë shtetit nuk mund të bësh asgjë. Kështu që tani jam e fokusuar në studimet ballkanike dhe më pëlqen, sepse mund të jem përkthyese apo profesoreshë” – shton ajo.As shoqëria nuk i pranon martesat kosovaro-serbeËshtë shumë e rrallë në Kosovë të dëgjosh për çifte të përziera kosovaro-serbe. Situata e tensionuar mes dy shteteve, narrativat e ndryshme dhe mospërballja me të shkuarën që do të çonte në pajtim, e bëjnë thuajse të pamundur lidhjen e njerëzve në institucionin e martesës.Rreth 23 vjet pas përfundimit të luftës në Kosovë, tema mbetet tabu dhe ka pak hulumtime për të. Martesa mes kosovarëve dhe serbëve nuk haset në diskutime publike, duke u parë si e ndaluar dhe pothuajse e pamundur.Antropologia Angjelina Hamza-Hasanaj, e cila studion martesat e përziera, thotë se pa prekur çështjet politike mes dy shteteve, e sheh të hershme bashkimin e këtyre dy palëve në një familje.“Sot, nëse ndodhë një martesë e tillë (që në literaturën shkencore njihet si martesë e përzier) në mes dy personave nga popuj armiq, po të ndalemi dhe ta analizojmë në kontekstin kulturor dhe në çfarëdo konteksti tjetër, nënkupton shumë” – tha Hamza-Hasanaj për BIRN.BIRN pyeti familjet kosovare dhe serbe në Kosovë për këtë, dhe shumica hezituan të flasin, duke i përshkruar martesat e tilla si një gjë që “nuk mund të ndodhë”.“Edhe në ëndërr, po ta shihja vajzën apo djalin tim duke u martuar me një serb, do të çmendesha. Nuk do ta falja kurrë” – tha Lumja nga Vushtrria, nënë e gjashtë fëmijëve.Hamza-Hasanaj thotë se martesa është një fazë shumë e rëndësishme e ciklit jetësor dhe realizimi i saj është i rëndësishëm jo vetëm për partnerët, por edhe për familjen dhe shoqërinë në përgjithësi.“Përfshirja në këto martesa prek një dimension të gjerë përveç familjes, prek dhe dimensione të tjera të jetës si ato: socio-kulturore, ekonomike, politike, juridike” – shton ajo.Hamza-Hasanaj konsideron se vendimi për një martesë të tillë të përbashkët varet nga vendosmëria dhe marrëveshja e çiftit dhe mbi çfarë baze, kulturore apo duan ta ndërtojnë jetën e tyre.Rreth gjashtë familje nga të dyja palët thanë për BIRN se asnjëra shoqëri nuk është e përgatitur për një martesë që bashkon dy popuj armiq në një familje.“Përderisa ende në familjet shqiptare të Kosovës, janë të freskëta pasojat e luftës së fundit, marrim shembull konkret rastin e masakrës dhe të zhdukurve të fshatit Mejë, ku ka familje që ende nuk i kanë gjetur më të dashurit e tyre, pa hyrë në detaje të tjera, them se kjo e bënë të vështirë dhe të pa pranueshme për momentinpranimin e martesave të tilla” – shtoi Hamza-Hasanaj.Serbët e Kosovës në Prelluzhë të Vushtrrisë dhe Zubin Potok gjithashtu thanë se nuk do ta mirëpritnin martesën me kosovarët.“Nuk është e mundur përderisa jam gjallë. Unë jetoj në Kosovë, por kurrë nuk do ta pranoja një kosovar si pjesë e shtëpisë sime” – tha Dragan nga Zubin Potoku, baba i dy vajzave dhe një djali.Mirëpo, Genti dhe Suzana thonë se nuk kanë hasur në asnjë pengesë nga vetë familjet e tyre dhe për paragjykimet e shoqërisë, kanë mbyllur sytë ndaj tyre.“Nëna ime nuk i ndan njerëzit sipas kombësisë apo fesë. Ajo ka miq shqiptarë, bullgarë dhe etni të ndryshme, kështu që unë mësova të mos përçahem. Mësova të shikoj se si është një person, i mirë apo i keq, çfarë zakonesh ka ai person, karakteri i tyre – ato gjëra që mësova të ndaja, por vetëm ato” – thotë Mariq.“Mamaja ime kur u njoh me Gentin, e pëlqeu menjëherë, sepse ishte i mirë dhe kishte karakter të mirë dhe ishte i sjellshëm dhe i pastër. Familja ime dëshiron që ne të shkojmë tek ata për Vitin e Ri”- shtoi ajo.Disa familje kosovare konsiderojnë se përderisa nuk zbardhet fati i të zhdukurve, përdhunimeve, vrasjeve dhe humbjeve të tjera në luftën e Kosovës, nuk mund të bëhen martesa mes kosovarëve dhe serbëve.Por Genti thotë se babai i tij në fillim e kishte problem ta pranonte Suzanën, kur u njoh me të ndryshoi krejtësisht mendim. Megjithatë, për nënën e tij, komunikimi mbetet problem pasi nuk flasin një gjuhë të përbashkët.“Nuk është mirë që shoqëria të na gjykojë, sepse ne jemi brezi i pasluftës. Kur fillova këtë marrëdhënie, mendova: Pse ta harxhoj jetën time për gjykimet e dikujt dhe çfarë mendojnë njerëzit? Kjo është jeta ime dhe jo e tyre kështu që nuk më interesonte fare” – thotë ai.Shumica e çifteve të përziera datojnë nga epoka jugosllaveShumica e çifteve shqiptaro-serbe janë tani në të 60-at e tyre, të martuar në një epokë kur komunizmi laik kapërceu ndarjet etnike dhe fetare.Ndryshe nga paslufta në Kosovë, në kohën e komunizmit jugosllav, kishte më shumë martesa mes njerëzve të etnive të ndryshme, veçanërisht mes njerëzve që i përkisnin elitave politike apo kulturore.Disa nga rastet që mbeten në kujtesën kolektive janë martesa e aktorit Bekim Fehmiu dhe aktores serbe Branka Petriq, nga e cila kanë dy fëmijë.Një tjetër rast publik ishte martesa e aktorit Faruk Begolli me balerinën e Teatrit Kombëtar të Beogradit, Zoja Gjokoviq, të cilët u divorcuan pas 17 vitesh martesë.Përveç artistëve, edhe disa politikanë shqiptarë ishin martuar me serbë nga Kosova në vitet 1980 si Ali Shukrija. Përveç tyre edhe Alush Gashi dhe Halil Fejzullahu.Në vitin 2019, sipas Agjencisë së Statistikave të Kosovës, ka pasur vetëm gjashtë martesa mes shqiptarëve me gra serbe dhe një martesë mes një serbi dhe një gruaje shqiptare.Në vitin 2018 ka pasur pesë martesa mes burrave shqiptarë me gra serbe dhe gjashtë martesa mes serbëve me shqiptare.Në vitin 2017 ka pasur dy martesa mes burrave shqiptarë me gra serbe dhe dy serbëve me shqiptare; në vitin 2016 ishin gjashtë për të dyja palët.Lufta institucionale për dokumenteSuzana dhe Genti thonë se martesa e tyre po pengohet institucionalisht pasi institucionet e të dy vendeve nuk pranojnë dokumentet e njëri-tjetrit, ndërsa nga ana tjetër duan që martesa e tyre të kurorëzohet ligjërisht.“Problemi më i madh që kemi është me dokumentet. Të rinjtë po vuajnë dhe politikanët po bëjnë shaka me ne” – thotë Mariq.Antropologia Hamzaj thotë se politika luan një rol të rëndësishëm në jetën e popujve të Ballkanit.“Se sa do ketë bashkëjetesë shoqërore në mes të dy shteteve në fjalë, me padyshim se duhet kaluar vite dhe te mbetet për tu parë e hulumtuar në vazhdimësi kjo çështje” – shtoi ajo.Nga ana tjetër, Genti dhe Suzana thonë se nuk besojnë se politika e tillë funksionon për të mirën e njerëzve.“Ne nuk kemi as televizor në shtëpinë tonë sepse nuk duam të merremi me këto çështje. Nëse ka luftë, do ta shohim në rrugë. Gjithçka është propagandë, çfarë dëgjojmë, çfarë shohim dhe gjithçka tjetër. Në këtë shekull është shumë e vështirë të dallosh manipulimin. Politika nuk mund të më tregoj ku të qëndroj, ku të jetoj dhe çfarë të ha. Fundi i historisë” – përfundon Mariq.Ky artikull fillimisht është publikuar në Prishtina Insight."
"Karrocierët e fundit të Shqipërisë - Fotogaleri
Profesioni fisnik i karrocierëve duket se po zhduket në Shqipëri. Ata kanë mbetur të paktë në disa zona të vendit, ku karrocat i përdorin kryesisht në transport, punim toke ose në komunitetin rom për transportin e familjes dhe të hekurit skrap.Nëse diku nëpër rrugë të ndodh të shohësh ndonjë karrocier me kuaj, skena të përngjan me një kthim prapa në kohë, pasi imazhe të tilla po i shohim gjithnjë e më pak në ditët e sotme.Tashmë duket se zanati i dikurshëm i karrocierëve me kuaj si transportues po kthehet më shumë në plotësim të nevojave personale të atyre që i përdorin karrocat.Disa qytete të veçanta në Shqipëri e kanë ruajtur gjithsesi traditën e karrocerisë dhe një prej tyre është dhe qyteti i Shkodrës.“Ne kemi mbetur shumë të paktë,” shprehet Ndoc Lutaj, 62-vjeç, i cili e përdor karrocën e tij kryesisht për nevoja personale ose për ndonjë porosi transporti për në Mal të Zi.“Nuk punon më njeri si karrocier,” shtoi ai, ndërsa shpjegoi se disa prej tyre bëjnë punë të dyta.Ndoc Lulaj, karrocier prej 27 vitesh, duke u kthyer prej dorëzimit të një porosie për transport. Foto_Nensi BogdaniLulaj është karrocier prej 27 vitesh. Ai punon në dalje të Shkodrës në autostradën që të çon për në Han të Hotit. Lulaj i tregon BIRN se është një prej të paktëve që ka mbetur. Miqtë e tij janë larguar për të punuar në profesione të tjera në Mal të Zi.Teksa afrohej në majë të karrocës me frerët e kalit në duar, ai tregon se po kthehej prej transportit të një sasie misri.“Unë kryesisht e përdor karrocën për të punuar tokën, sepse tashmë puna me transportin është shumë e paktë. Të gjithë kanë makina”, tha Lulaj.Me gjithë ndryshimet e kohëve, komuniteti rom e ruan akoma traditën e karrocerisë, dhe e trashëgon atë brez pas brezi. Për disa prej familjeve rome, kuajt dhe karroca janë jetike për to.Familja Rakipllari ka 40 vite që përkujdeset për kuajt e karrocave, duke i përdorur ato kryesisht për transport. Foto_Nensi BogdaniNjë djalë i komunitetit rom në karrocën e tij të cilën e përdor kryesisht për transport të hekurit. Foto_Nensi Bogdani“Ne kemi 40 vite me këtë profesion. Këto kuaj këtu i ka vetëm familja jonë. Nuk i heqim kurrë. Nëse i heqim këto, kemi marrë fund”, tregon 60-vjeçarja Nexhmije Rakipllari.“Për ne këto janë gjithçka, sepse ne nuk kemi makinë. Nuk jemi të pasur”, tha Vait Rakipllari, i shoqi i Nexhmijes.Nexhmije Rakipllari, duke ushqyer kuajt e saj, të cilët i përdorin për transport. Foto_Nensi BogdaniNexhmija dhe bashkëshorti kujdesen për kuajt e tyre, por pranojnë se dhe kjo ka kostot e veta.“Ka vajtur një deng me bar pesë mijë lekë, kuajt që të ecin duan të hanë. Janë shpenzime më të mëdha se ç’na e mban xhepi”, i tha BIRN Nexhmija.Çifti Rakipllari pranojnë se tashmë nuk i thërret më njeri për punë ose për transport me karroca, dhe ata tashmë karrocat i përdorin vetëm për nevoja personale.“Ne me këto tranportojmë familjen, meqë nuk kemi makinë. Ose transportojmë hekurin, që e shesim për skrap”, tregoi Vaiti. “Ne me hekurin mbahemi”, i tha ai BIRN.Pavarësisht se ata nuk konsiderohen më “në modë” për pjesën më të madhe të shoqërisë , duket se karrocierët që kanë mbetur ndjehen tepër krenarë për profesionin, dhe ata vijojnë të kujdesen me përkushtim për kuajt e tyre që shpesh u bëhen pjesë e familjes.Vait Rakipllari, prej 40 vitesh karrocier i komunitetit Rom . Foto:Nensi Bogdani/BIRNNjë karrocë e improvizuar kujash me stemën e Benz Mercedes, që i përket pjestarëve të komunitetit Rom | Foto: BIRN/Nensi Bogdani"
"Manifesta: Kur rrënojat kthehen në art
Jeta Xharra shkruan për përshtypjet e saj nga takimi i parë me bienalen lëvizëse e cila ka ndryshuar pikëvështrimin se si qytetarët e përjetojnë kryeqytetin e tyre të pazakontë, Prishtinën.Në vapën përcëlluese të korrikut të këtij viti, hymë në Hotelin Grand përmes parkingut të errët prej 32 metra katrorë, parking që është i lagësht dhe pikon, i cili, njejtë si hoteli është ndërtuar në vitin 1974 dhe ka mbetë i lënë pasdore.Hyrja e fshehtë në Manifestë përmes parkingut të Hotel Grandit e cila të fut në ekspozitën e “Kolektivit Jashtë-sezonal” | Foto: Jeta XharraNëse i përcillni topat e gjelbërt në tokë prej parkingut, ato ju shpiejnë në një korridor gjysmë të fshehtë ku ju duhet t’i hapni perdet e rënda dhe t’ia prezantoni familjes, nëse e keni marrë me veti, përshtypjen e parë me Manifesta-n.Fëmijët e mi 10 dhe 12 vjeçarë e kanë imagjinuar Manifestën të jetë njëfarë feste. Atë që ato panë, prapa këtyre perdeve, ishte një hapësirë që duket si toalet gjigand ose labirinth i qelive të burgut me pllaka të vjetra katrore ku i pret tabela “Agjencia Turistike Jashtësezonale e  Prishtinës”.Fëmijë 9 vjeçar duke e filluar verën turistike në Prishtinë | Foto: Jeta XharraRevoltohen dhe protestojnë. Fillojnë të më bindin që kjo nuk është art. Përnjëherë ju kujtohet që kanë uri. Mua, nga ana tjetër, po fillonte të më pëlqente që takimi im i parë me këtë bienale po më dilte i paparashikueshëm, ndjenja se po hyja në serinë famoze e viteve ‘90, Tuin Peaks, ose Stranger Things sot, apo cilido nga filmat e David Lynch.E kuptova që Manifesta, një instalacion i artit bashkëkohor i shtrirë në 25 lokacione nëpër Prishtinë, reflekton disponimin post-Covid që po e dominon artin bashkëkohor edhe në bienalet tjera nëpër botë siç është ajo e Venedikut, ku pavijoni italian dukej ngjashëm me ndërtesën e Rilindjes e cila është e hapur për tu vizituar në kuadër të Manifestës sivjet.Rilindja, shtypshkronja e dikurshme me hapësirë të njëjtë sikur parkingu i Hotelit Grand, ku instalacioni kryesor është tingëllima shtypshkronjës, kreacion i Cevdet Erek, si dhe ndiçimi në ngjyrë të kuqe me neon që vjen e shkon nga përdhesa e ndërtesës e që simbolizon një epokë të shkuar të shtypit në një vend ku njerëzit dikur krenoheshin që kishin fituar të drejtën për të pasur shtyp në gjuhën shqipe, por tani nuk e kanë mundësi të lexojnë më asnjë gazetë ditore pasi ato më nuk shtypen dhe lexohen vetëm online.Nga ky këndvështrim, korridori ‘Lynchian’ pas perdeve, i izoluar dhe që s’përdoret shpesh, duket një mjedis tepër imagjinativ për t’i vendosur veprat artistike të një grupi artistësh dhe punëtorësh kulturorë nga Kosova, Shqipëria, Rumania dhe Gjermania të cilët e kanë ideuar video-instalacionin në fazat e hershme të pandemisë duke filmuar në resortin e braktisur të Rradhimës, i cili në rrethana normale do të ishte i tejmbushur me turistë.Krejt rastësisht nisa të dashurohesha në skutat e qytetit tim të cilat zakonisht përpiqem t’i shmang. Me këtë e kuptova që Manifesta po tentonte të na mashtronte për të bërë pikërisht këtë, po na bënte një trik e po na merrte me të mirë neve vendorëve duke na provokuar që t’i japim shansë për një përjetim ndryshe pjesëve të qytetit të cilat na përkujtojnë një grimë traume. Për mua, pikërisht ky kati i hotelit në të cilin Manifesta ka vendosur agjencinë turistike, është kati i njejtë që e ka pas recepcionin e kafen ku paramilitarët e Arkanit pinin dhe bridhnin gjysmë të dehur pas një “dite pune të lodhshme në teren” gjatë së cilës djegnin, vidhnin e vrisnin nëpër fshatrat e Kosovës në fund të viteve ‘90.Disa prej nesh që kishim punuar si përkthyes apo fikserë për ekipet e shumta televizive ndërkombëtare gjatë luftës, kalonim me gjysmë fryme nëpër këtë lobi për të arrit deri në dhomat e editimit të BBC, CNN, ITV dhe Channel 4, meqë hotelet në Prishtinë ishin të paktë dhe dhomat e Grand-it ishin shndërruar në redaksi ku gazetarët montonin reportazhet e tyre televizive para se t’i dërgonin në transmetim në mbarë botën përmes rrjetit satelitor.Por, derisa dhomat e hotelit ishin shndërruar në zyra për mediat e huaja gjatë luftës, autoritetet e asaj kohe e panë të udhës që katin e parë të Grand-it ta bëjnë “Media Qendër Serbe”, e që ishte de-facto një bazë e propagandës së Slobodan Milosheviqit që kishte për qëllim t’i “informonte drejt” mediat e huaja që po rrinin në këtë hotel me anën “e saktë” të rrëfimit mbi atë çka po ndodhte në Kosovë.Sa këndshëm hakmarrëse që tash, gati një çerek shekulli pas kësaj përvoje time, ky kat po bëhet strehë e kuratoreve të vyeshme të Kosovës që udhëheqin Fondacionin 17 dhe Majlinda Hoxhës, artistes dhe fotografes shqiptare të Kosovës që ka fotografuar dhe intervistuar punëtorët e Grand-it për përvojat e tyre jo vetëm gjatë kohërave të ish-Jugosllavisë por edhe përgjatë turbullirave me atë që përvijohet si proces kriminal i privatizimit të hotelit i cili dështoi në Kosovën e pasluftës.Përgjatë këtij procesi, të brengosur se veprat e artit që ishin ekspozuar në Hotel Grand nga vitet 1970 do të shiteshin për skrap me privatizimin e vitit 2006, punëtorët tentuan t’i shpëtojnë grafikat, pikturat, printimet dhe tapiceritë që ishin mbledhur dhe ekspozuar në hotel duke i mbyllur në një dhomë ato punime që mund të mbylleshin.Me këtë rast, e bënë një pakt! Kurdo që ajo derë do të hapej, duhej të ishin prezent të paktën dy veta; njëri me çelës të derës dhe tjetri me turjelë elektrike në mënyrë që ta zhvidhosnin një dry shtesë që e kishin vendosur e që mund të hapej vetëm me atë turjelë, proces ky që u dokumentua gjatë një hulumtimi të BIRN-it vitin e kaluar. Duke e marrë parasysh këtë çudi, nuk është fare për t’u habitur që hoteli kishte kapluar imagjinatën e Manifestës, si festival i artit bashkëkohor i cili çdo dy vite shkon në qytet tjetër (që nga viti 1996) dhe kërkon kande imaginative nëpër qytet tjetër për të vendosur punimet e artistëve, dhe për këtë quhet bienale nomade.Njëra prej grave më të zgjuara që kam takuar, Hedwig Fijen, themeluesja holandeze e Manifestës së cilën është vështirë t’i thuash jo nëse kërkon që të ndodh diçka, mori vendimin që mu në zymtësinë e këtij hoteli, zymtësi që cilën The New York Times në vitin e 2018 e kishte vlerësuar si vend “i shkretë, një labirinth me korridore pak të ndriçuara e të mbushura me pupla pëllumbash e me rrjeta marimangash”, mu këtu ta vendos pjesën kryesore të ekspozitës tejet kreative të Manfestës e cila shtrihet në shtatë kate dhe e cila literalisht rrënojat e dikurshme i kthen në art që po ekspozohet prej korrikut e deri në fund të tetorit sivjet.Driton Selmani, një nga artistët vendorë që e ekspozon punimin e tij në temën e Dashurisë në Hotel Grand, e artikuloi mirë përjetimin se si Manifesta e kishte ndryshuar mënyrën se si qytetarët, apo ai vetë, po e shihte kryeqytetin.Duke folur me Catherine Nichols, kuratoren kryesore e Manifesta-s, në një diskutim në shtator, Selmani tha se qytetarët e saj e përjetojnë Prishtinën si një ish-të-dashur që po e rizbulonin apo ri-takonin për herë të parë me një hartë në dorë, duke iu referuar faktit se 25 lokacionet ku ishte ekspozuar Manifesta ishin shënjuar për herë të parë në HARTË, për qytetin që asnjëherë nuk kishte pasur hartë të përdorshme e lere më hartë të gjelbërt, sepse ky qytet ishte gjithçka pos i gjelbërt. Diskutimi u mbajt në Qendrën për Praktika Narrative, një bibliotekë e dikurshme e fëmijëve e lënë pasdore që u ringjall nga Manifesta. Bashkëbisedimi mes Nichols dhe Selmanit analizonte se mos egziston mundësia që ta aplikojmë dashurinë në politikë si metodë për t’i shëruar defektet e shoqërisë në të njëjtën mënyrë si dashuria është e ditur që i shëron e ndreq zemrat e disponimet e njerëzve.Ky diksutim goxha magjik shkoi deri në atë pikë sa Nichols tha që ajo në fakt e kishte parë një potencial të pabesueshëm në energjinë e Prishtinës dhe në begatinë e artistëve vendorë, sa që kjo e kishte bindur atë që Prishtina mund të bëhej e dashura e tashme e shumë vizitorëve, jo e kaluara. Në fakt kishte të drehtë sepse mbi dhjetëra mijëra njerëz e kanë vizituar Prishtinën mu për shkak të Manifestës në 3 muajt e fundit, njerëz që kurrë s’kishin qenë më parë në Prishtinë duke e trefishuar investimin që Kosova e ka fut në këtë bienale. Kjo tregonte se përderisa ne qytetarët e saj e përjetojmë Prishtinën si një Ish-e, duke lënë bërllog, makina të parkuara keq uzurpojmë hapësirën e saj publike e nuk kujdesemi për te, ishte një shtresë e njerzëve të ri e të huaj që po binin në sharmin dhe energjinë e saj. Një grup i vizitorëve në njërën nga hapësirat e Manifestës | Foto: Manifesta 14 Prishtinë, Atdhe MullaIshte pikërisht energjia dhe kuadri i artistëve bashkëkohorë të Kosovës, që për një vend të vogël si Kosova në fakt janë të shumtë dhe janë të njohur jashtë vendit, disa nga arsyet kryesore pse Prishtina është zgjedhur nikoqir i kësaj bienaleje përderisa konkurenca kishte qenë e rreptë edhe secili kryeqytet tjetër ballkanik do të mund të kishte ofruar infrastrukturë më të mirë.Sipas Fijen, nga të gjitha Manifesta-t e mbajtura deri më tani nëpër botë, Bienalja e Prishtinës ka pasur më së shumti artistë vendorë të kenë ekspozuar në te. Nga më shumë se 100 pjesëmarrës, 37 përqind ishin nga Kosova dhe një 23 përqindësh tjetër nga shtetet tjera të Ballkanit Perëndimor. Ironia qëndron aty se këta artistë vendorë ekspozojnë më shumë jashtë Kosovës se brenda saj dhe duke marrë parasysh që kosovarët nuk janë ende të lirë të lëvizin pa viza nëpër Evropë, shumica e vendorëve nuk kanë arritur ende t’i shohin veprat e artistëve bashkëkohorë vendorë të ekspozuar në shkallë të tillë se sa që kanë qenë të ekspozuar tani në këtë bienale ndërkombëtare.Për më tepër, Manifesta ka sjellë dhjetra-mijëra adhurues të artit në një shtet si Kosova që zakonisht vizitohet nga burokratë ndërkombëtarë me agjendë.Pra kosovarët nuk e kanë të panjohur ndjenjën e një iniciative ndërkombëtare që vjen për të eksperimentuar me ta e në ta. Por ajo që duket e jashtëzakonshme në rastin e Manifesta-s është që ajo e bëri atë që premtoi se do ta bënte, i dha bujë zërave dhe përvojave vendore për të eksploruar “si të tregohen rrëfimet ndryshe”, siç e thotë edhe moto e saj.Shoqëria në Kosovë shpesh është ndier si pjesë e eksperimentit politik, duke marrë parasysh që katër misione të ndryshme ndërkombëtare kanë provuar të udhëheqin me pjesë të shoqërisë dhe politikës së Kosovës që nga viti 1999.Së pari ishte Misioni i OKB-së në Kosovë (1999-2007), më pas nga Zyra e Përfaqësuesit Civil Ndërkombëtar (2006-2008), Zyra Civile Ndërkombëtare (2008-2012), Misioni i BE-së për Sundim të Ligjit, EULEX (2008 e këtej) – që të gjithë erdhën me një narrativë të veten në të cilën rrëfimi vendor kryesisht u shtyp herë në emër të multietnicitetit, herë në emër të procesit të privatizimit e herë në emër të një paragjykimi që ata sollën me vete se Kosovarët ishin disi gjenetikisht të korruptuar.Gjëja më e mirë që ka ndodhur me këtë bienale është se ajo nuk ka ardhur me ide të paramenduara e të paracaktuara se çka u duhet kosovarëve, por Manifesta erdhi me një metodë hulumtuese që nënkuptonte që së pari do të pyeste vendorët se çka ju duhet që qyteti të funksionojë për ta dhe këtë hulumtim e bëri përmes intervistave, debateve dhe teknologjisë (AI).Ky studim më pas u përdor për të detektuar ku nevojiten të bëhen më së shumti intervenime urbane dhe çfarë intervenime duhet të jenë ato. Në librin “Megjithate Publike” që u botua si pjesë e Manifestës u spjegua që, në këtë hulumtim, urbanistët kuptuan që qytetarët ishin ngopur me intervenimet që ishin bërë në qytet vetëm në qendër, sa për tu dukur mirë për botën, e periferia kishte mbetur pa kujdesje. Mu për këtë, tri intervenimet urbane që kanë ndodh nuk janë në zemër të qendrës. Pra, metodologjia e Manifestës që në fund të fundit, nuk është një shkencë raketore,  përfshiu nivelin e studimit dhe gjithëpërfshirjen të cilën, fatkeqësisht, ne nuk kemi parë të ndodh nga të gjitha misionet politike ndërkombëtare e organizatat donatore që kanë qeverisur dhe kanë investuar në Kosovë në dy dekadat e fundit por që nuk e kemi pqrë të ndodh as nga autoritetet lokale.Konkretisht, italiani Carlo Ratti dhe kosovarja Erza Dinarama, arkitektët me të cilën kur u takova më lanë përshtypjen e njerëzve që prekin me kambë në tokë, punuan, e animuan dhe e mobilizuan veçanërisht komunitetin që jeton në lagjen rreth Qendrës për Praktika Narrative, ish-bibliotekën Hivzi Sulejmani, që ta kthejnë atë hapësirë nga një vend i paqasshëm, i braktisur dhe që shërbente më shumë si parking ilegal veturash dhe keqpërdorej, një një hapësirë që do përdorej si hapësirë publike.Pas diskutimeve me fqinjët e ish-biblotekës dhe debateve që i kishin bërë duke ngrënë pica në mahallë, arkitektët kishin shtruar pyetje se si do të mund t’i plotësonte nevojat e tyre  biblioteka e dikurshme e cila disa dekada më parë kishte qenë e rrethuar me një mur e sot është shëndrruar në “kuazi-dhomë e pritjes për komunitetin”. Shumica prej nesh nuk do të çuditemi me dy gjëra kryesore që i kërkuan banorët të ketë kjo hapësirë: një kopsht dhe një kafene ku mund të mblidhrshin e të bënin muhabet.Kjo ndërtesë austro-hungareze e viteve të ‘30 u rimendua tërësisht nga stafi i Manifestës dhe bashkëpunëtorëve lokal të UNDP dhe me ndihmën e Komunës së Prishtinës u bë një kopsht imagjinativ të cilit nuk ju hoq busti i Hivzi Sylejmanit. Kopshtit ju vunë disa ulëse shkallë-shkallë që krijonin një mini-teatër për hapësirë debatuese, hyrja e saj u bë komplet e hapur për karroca. Përballë kopshtit u bë një bano që shërben kafe e përballë kafes hapësirë në xhama e shtruar me libra dhe çylyma ku mund të zhvillohen bisedat kur bëhet shumë ftohtë të qëndrosh në oborr. Pjesa e prapme e ndërtesës ka punëtori me vegla pune, me ngjyra dhe instrumente muzikore. Pra, një ish-biblotekë e zymtë tash ka disa funksione të cilat i mbesin qytetit edhe disa vite pasi që të kryhet Manifesta e cila e ka obligim ta menaxhojë për 4 vite. Më e mira e kësaj është që hapësira është e renovuar në atë formë që oborri nuk ka derë e as çelës që ia ndalon banorëve të mahallës ta përdorin kopshtin dhe kafenenë. E njëjta çasje në renovim vlen edhe me Tulltoren, ish-fabrikë e Tullave, e cila ishte lënë e papërdorur për më shumë se një dekadë dhe ishte hapësirë shumë sfiduese për ta ringjallur dhe potencialisht me plot materiale të rrezikshme. Kur BIRN e vizitoi këtë hapësirë në korrik, vetëm pak javë para se të fillonte Manifesta, vendi ishte përplot me bërllok dhe mbetje të vrazhda. Në atë kohë kjo hapësirë po shërbente si pikë ndalese për kamionë, rrotat e mëdha të të cilëve e shtypnin bërllokun poshtë tyre dhe të gjithë beheshin thuajse s’po e shihnin pisllëkun. Përparim Rama, kryetari i komunës i cili kishte marrë postin vetëm gjashtë muaj para se të niste Manifesta, foli hapur për sfidën për ta pastruar dhe ribmjellur këtë hapësirë, pasi që ishtë obligim i komunës për ta bërë këtë.Foto: KALLXO.com.Në një debat me kryetarët e komunave të Amsterdamit dhe Palermos rreth transformimit të hapësirave publike që u zhvillua si pjesë e Manifestës, ai e pranoi se do ishte vështirë të mobilizohej pastrimi kolosal i kësaj hapësire të fabrikës nga bërlloku poqëse nuk do të ishte shtytja që i gjithë stafi i komunës dhe kompanisë së pastrimit e kishin që Manifesta s’kishte qare të fillonte me 22 korrik dhe kjo hapësirë ishte në hartën e saj.Urgjenca që duhej të mobilizoheshin vinte nga fakti që dita e hapjes po afrohej dhe mediat e huaja do të ateronin në kryeqytet si një cirk. Kjo i dha një shqelm shtytës për tu këthjell makinerisë së përgjumur institucionale të Kosovës. Përnjëherë gjërat që dukeshin të pamundura për t’u bërë më parë nisën me ndodh. Këtu përfshihet edhe hapja e Hamamit (renovimi i të cilit kishte shkuar mbrapsht), hapja e hapësirës së Rilindjes dhe Kino Rinisë (të dyja këto ishin menduar për privatizim tash rishtazi). Tani këto janë hapësira që, me shpresë, do të mbesin hapësira publike edhe kur Manifesta të shkojë.Ndërhyrja urbane më delikate, por gjithashtu edhe më domethënëse për një nga lagjet më të margjinalizuara të Prishtinës, është Korridori i Gjelbërt i Manifestës, i cili ringjalli binarët e hekurudhës së lënë pasdore që ishte shndërruar në tokë të pashkelur (e keni shkel vetëm në rast se keni jetuar atypari ku ka jetuar pjesa më e varfër e popullatës).Korridori i Gjelbër i Manifestës | Foto: Manifesta 14 Prishtinë, Ivan ErofeevManifesta 14 Prishtina, Ivan ErofeevTani binarët shërbejnë si staza të ecjes përgjatë drunjve dhe barit të mbjellë si dhe karrigeve të lyera me ngjyrë të verdhë dhe syve të ndezur të banorëve që nuk kanë pasur rastin të shohin më parë kaq shumë njerëz nga pjesë tjera të qytetit të vizitojnë lagjen e tyre.Ky interaksion i pazakontë ndërmjet adhuruesve të artit dhe druprerësve të lagjes ku jetojnë shumë pjesëtarë të komunitetit rom është ajo çka e bën tërë këtë projekt të mos vuaj nga prepotenca dhe paqasshmëria të cilat do të kishin qenë rrezik të ndodhin në një bienale të artit bashkëkohor ndërkombtar që kishte vendosur të stacionohej në shtetin më të pazhvilluar në Evropë që kishte pas restrikcione të rrymës e të ujit mu në verën kur Manifesta ishte në Prishtinë. Por, kjo fatmirësisht nuk ndodhi sepse kjo bienale gërshetoi sofistikimin ndërkombëtar me aktivitete dhe intervenime urbane të dobishme dhe praktike për vendorët, intervenime këto që do mbijetonin përtej Manifestës dhe si rezultat rezonuan mjaft mirë si te turistët ashtu edhe te vendasit.Korridori i Gjelbër, para renovimit, ishte një skenë e sjellë nga imazhet e Loukia Alavanou, regjisorja që krijoi filmin e realitetit virtual on Pavijonin Grek të edicionit të sivjetmë të Bienales së Venedikut, që po ndodh në të njëjtën kohë me Manifesta-n por që zgjat deri në fund të nëntorit, e që e vendos tragjedine e Sofokliut “Edipi” brenda një komuniteti rom në periferi të Athinës.Athua pse lagjet në në margjina të qyteteve të ndryshme të Ballkanit ku përfundojnë romët duken të gjitha njësoj. Në Pavijonin Grek, njeriu mbetet i bllokuar brenda një hapësire të errët, me karrigen që shtrihet dhe syzet VR në kokë, jo vetëm në sy, gjë që të bën të detyruar të takosh banorë të lagjeve rome që të shikojnë me pamjen 360 shkallëshe të këtij filmi.Një përvojë e ngjashme të pret përderisa ec në Korridorin e Gjelbër të Prishtinës ku ndjen se duke ecur përgjatë binarëve të hekurudhës ti në fakt je duke kaluar pranë oborreve të banorëve të cilët janë duke pre dru aty dhe presin të ndërrosh ndonjë llaf me ta. Nëse është një gjë që në Bienalen e Venedikut të jep atmosferën e njëjtë sikur t’i vizitosh disa lokacione të Manifesta-s në Prishtinë është pikërisht Pavijoni Italian ku artistja Gian Maria Tosatti ka koreografuar me kujdes hapësirat e mbushura me makina të vjetruara dhe pajisjet e braktisura, relike të një epoke tashmë të shkuar të industrializimit në Itali por të cilat mbesin ende në përdorim këtu në Kosovë.Gjërat të cilat njiheshin si të pranueshme dhe të tolerueshme në Itali dhe Britani të Madhe para 50 apo 70 viteve, por jo më, tolerohen ende në Kosovën e sotme.Përderisa Prishtinës po i vjen dimri në të cilin ndoshta mund ta kemi nivelin më të lartë të ndotjes së ajrit të ndihmuar nga një vendim i paprecedent i qeverisë për ta lejuar shitjen e linjitit – llojit më të keq të qymyrit për të ngrohur shtëpitë, prqktikë që ishte ndalur në 2018 – si dhe nga një vendim tjetër për t’u dhënë mijëra tonelata qymyr si bamirësi mijëra punëtorëve të Korpratës Energjetike të Kosovës (KEK), dyja këto vendime të cilat ia mveshin popullatës një faturë të fshehtë por edhe më të shtrenjtë shëndetësore (meqë qymyri i djegur është burim i shumë sëmundjeve të frymëmarrjes, sidomos te fëmijët dhe të moshuarit), atmosfera e rënduar e errësirës në Pavijonin italian që i bën homazh një periudhe të industrializmit të së kaluarës ngjan shumë me kryeqytetin tonë të sotëm. Ndoshta ngjyra e gjelbër që definon Manifesta-n dhe Korridori i Gjelbër i saj tani do të mbulohen nga e hirta, errësira dhe smogu i qymyrit që e definon Prishtinën kur kryhet vera, duke në rikujtuar fytyrën e vërtetë të katastrofës klimatike. Neve na mbetet të presim e të shohim.TOP 10 VEPRAT TË ARTISTËVE VENDORë PËR T’U PARË NË ‘MANIFESTA’TOP 5 VEPRAT NGA ARTISTËT E BALLKANIT PËRENDIMORTOP 5 VEPRAT E ARTISTËVE NDËRKOMBËTARË"
"Rikthehet pas dy vitesh 'Festivali i Kafes dhe Çajit' në Prishtinë
Vjeshta i solli sheshit të Prishtinës ngrohtësinë e Festivalit të Kafes dhe Çajit, stinës, në të cilën njerëzit i përdorin këto produkte ndoshta më shumë se pjesëve të tjera të vitit.Njerëzit që frekuentojnë hapësirat në shtëpizat e kafes e çajit thonë se kjo është ndihmë për t’i njohur produktet nga vende të huaja, kështu po i fillojnë impaktet e para me kulturën e përgatitjes së llojeve aq sa të larmishme edhe produktive.Relacioni kryesor i autorëve të produkteve por edhe qytetarëve është këmbimi i ideve me njëri-tjetrin, e cila sipas tyre po shtrinë ndikimin në pasurimin e tregut kosovar me brende të reja që kanë munguar më herët.Pronarët pjesëmarrës pohojnë që edicioni i gjashtë i festivalit u rikthye më fuqishëm pas dy vite pauzë nga pandemia, bashkëpunimet me bizneset e huaja në prodhimin e llojeve të reja të çajit e kafes iu ka dhënë mundësi që të zgjerohen dhe rrisin kapacitetin e produktivitetit.Ndikimi pozitiv i çajrave organik në shëndetin e njeriut ishte një shtysë tjetër, që qytetarë të shumtë ndaleshin e merrnin informata për të blerë lloje të reja.Për pronarin që prodhon çajra organik, Durim Gashin, ka rëndësi që qytetarët të bëjnë dallimin e produkteve të mira për shëndetin.“Realisht ne jemi në festivalin e parë, është hera e parë që kemi marrë pjesë në këtë festival njëherë për njëherë është mirë, po ka interesim të qytetarëve sepse qytetarët tash kanë nisur të vetëdijesohen, po duan të shohin çka është e mira dhe e keqja” – tha Gashi.Qytetari Sokol Veseli tregon që manifestime të tilla kanë rëndësi për vendin.“Këto manifestime janë shumë me rëndësi edhe për qytetarët edhe për pjesën e qytetit, shumë më vend janë këto me ndejt me kalu kohën, me përjetu një ndejë të bukur, një pije të mirë” – thekson ai.Festivali i Kafes dhe Çajit | Foto: Kallxo.comFaton Haxhimusa, pronar i biznesit për kafe, tregon që ky produkt po vazhdon të jetë i preferuar dhe i kërkuar për qytetarët.“Sot kemi ardhur në prezantimin e  kafes, jemi të kënaqur me këtë organizim që është bë pas pandemisë sepse që dy vite kemi pritur, por nuk kemi mundur me prezantu kafen tonë, tash po shohim që njerëzit janë të kënaqur, po afrohen e interesohen, është një disponim i mirë, atmosfera është e mirë, po shpresojmë që këto tre ditë, sot është dita e parë këto tre ditë do të kalojmë shumë mirë, jemi duke i prit qytetarët me provu secili, besoj që e vazhdojmë këtë kulturë, traditë çdo vjet” – thotë Haxhimusa.Besim Krasniqi që merret me prodhimin e kafes thotë që ky është promovim i mirë për brendet që prodhojnë.“Është një promovim i mirë i kafes dhe i çajit në Prishtinë, besoj që ka me pasë shikueshmëri të mirë këtu, sipas informatave që i kemi ka me qenë me DJ, ma merr mendja që ka me qenë diçka mirë edhe kafen e kemi free (pa pagesë)” – tregon ai.Naim Hajdini, një tjetër qytetar shprehet i kënaqur me produktet, e sidomos kafja italiane.“Sot dola rastësisht në shesh e pash panairin e kafes e çajit. U ndala e piva një kafe prodhim italian shumë i mirë ky panair po zgjatë tre ditë, mundësisht kam me dalë tre ditë këtu” – thekson Hajdini.Andrian Boqaj i cili prodhon një lloje të huaj të kafes bën të ditur që kjo është koha e duhur për këtë festival.“Prej pandemisë nuk ka pas festival, ndoshta që dy vite nuk ka pas festival, edhe neve na ka rënë në kohë të duhur me qenë pjesë e festivalit” – tha ai.Edona Gashi që përfaqëson një biznes të çajit, thotë që interesimi i njerëzve është rritur këtë vit më shumë për llojet e çajit.“Po shohim fluks të njerëzve, po na pëlqen që njerëzve po iu intereson me ditë më shumë për çajin, po na pëlqen që njerëzit po na bashkohen me pi çaj bashkë me neve, ne i ftojmë krejt ata që po na shohin me ardhë tre ditë rend me pi çaj bashkë me neve” – tha ajo.Për herë të gjashtë festivali do të ketë perfomanca të ndryshme muzikore që do të zgjasë deri me 13 tetor."
"Policia konfiskon drogë në Gjakovë, Prishtinë dhe Podujevë
Në kuadër të operacionit “Mjegulla”, Policia e Kosovës ka arrestuar një person të dyshuar dhe është konfiskuar një sasi e lëndëve narkotike prej 6.3 kilogramë.Sipas njoftimit të Policisë, gjatë kontrollit në një depo dhe objekte tjera në Gjakovë janë gjetur mbi 6 kilogramë substacë narkotike ndërsa në Prishtinë dhe Podujevë janë gjetur dhe konfiskuar rreth 88 gramë.“Gjatë kontrollit, janë gjetur edhe rreth 6 kg e 383 gr substancë narkotike,  dyshohet të jetë marihuanë. Kurse në dy lokacione tjera në Prishtinë e Podujevë janë gjetur e konfiskuar edhe: 88 gr substancë narkotike, dyshohet të jetë kokainë, dy shishe qelqi me vaj kanabisi, një revole dhe 24 fishekë dhe dëshmi tjera relevante për rastin”- thuhet në njoftim.Policia njofton se ka arrestuar një person të dyshuar me inicialet B.B, kurse një të dyshuar tjetër, për të cilin Policia thotë se është i njohur për ta, nuk është hasur dhe i është lënë ftesa për lajmërim në polici.I dyshuar është intervistuar dhe me aktvendim nga prokurori i njëjti dërgohet në mbajtje deri në 48 orë.Ndërkaq, gjatë ditës së djeshme Policia e Kosovës njoftoi se ka konfiskuar 40 kilogramë lëndë narkotikë dhe ka arrestuar një të dyshuar.Polica bëri të ditur që personi i dyshuar është intervistuar dhe me aktvendim nga prokurori është dërguar në mbajtje për 48 orë."
"Policia e Kosovës: Personat e plagosur në Shtërpcë janë të moshës 11 dhe 21 vjeçare
Dy persona janë plagosur para disa orësh në Shtërpcë.Policia e Kosovës ka sqaruar se pas verifikimit të moshës së tyre, kanë rezultuar se njëri nga ta është 11 vjeçar dhe tjetri 21 vjeç.“Në lidhje me personat e plagosur në Shtërpcë, fillimisht nga informatat e para që kemi pranuar,  ju kemi njoftuar se janë plagosur dy persona, një person 11 vjeçar dhe një person 31 vjeçar. Mirëpo, Sektori Rajonal i Hetimeve, pasi ka bërë verifikimin e personave të plagosur dhe moshës së tyre, rezulton të jenë plagosur, një person 11 vjeçar dhe një person 21 vjeçar”- thuhet në njoftim.Në njoftimet fillestare në lidhje me rastin, Policia njoftoi se bëhej fjalë për plagosjen e dy personave njëri rreth 11 vjeçar dhe tjetri rreth 31 vjeçar.Në lidhje me rastin Policia e Kosovës ka bërë të ditur se ka arrestuar një të dyshuar me inicialet A. K.“Policia Rajonale e Ferizajt, pas një pune intensive hetimore, grumbullimit të informacioneve në terren kanë identifikuar e më pas kanë arrestuar të dyshuarin A. K. (M/K) i moshës 33 vjeçar”- thuhet në njoftim.Në një komunikatë për media, Policia thotë se nga i dyshuari, hetuesit kanë gjetur e më pas kanë konfiskuar armën e zjarrit (pistoletë) me të cilën dyshohet se është kryer vepra penale.Nga A. K gjithashtu është konfiskuar edhe automjeti i udhëtarëve me të cilën dyshohet se ka lëvizur ai.Ndërkaq ministri i Mbrojtje, Armend Mehaj ka njoftuar se në këtë rast është i përfshirë një pjesëtar i Forcës së Sigurisë së Kosovës.“Tani u njoftova se në rastin që ka ndodhur në Shtërpcë është përfshirë një pjesëtar i Forcës së Sigurisë së Kosovës. Me rastin janë duke u marrë organet e sigurisë dhe drejtësisë. I njëjti do ta trajtohet edhe sipas rregulloreve dhe ligjeve që kemi në fuqi në Ministrinë e Mbrojtjes dhe Forcës së Sigurisë”- shkruan Mehaj.Kryeprokurori i Ferizajt, Shukri Jashari në një prononcim për KALLXO.com ka njoftuar se rrugët për të hyrë dhe dalë nga Shtërpca, janë bllokuar nga banorët.Plagosja e dyfishtë në Shtërpcë, arrestohet një i dyshuar"
"Plagosja në Shtërpcë, konfiskohet një pistoletë dhe veturë nga i dyshuari
Një incident ka ndodhur në fshatin Drajkovc të Shtërpcës, ku janë plagosur dy persona, njëri rreth 11 vjeçar dhe tjetri rreth 31 vjeçar.Në lidhje me rastin Policia e Kosovës ka bërë të ditur se ka arrestuar një të dyshuar me inicialet A. K.“Policia Rajonale e Ferizajt, pas një pune intensive hetimore, grumbullimit të informacioneve në terren kanë identifikuar e më pas kanë arrestuar të dyshuarin A. K. (M/K) i moshës 33 vjeçar”- thuhet në njoftim.Në një komunikatë për media, Policia thotë se nga i dyshuari, hetuesit kanë gjetur e më pas kanë konfiskuar armën e zjarrit (pistoletë) me të cilën dyshohet se është kryer vepra penale.Nga A. K gjithashtu është konfiskuar edhe automjeti i udhëtarëve me të cilën dyshohet se ka lëvizur ai.Ndërkaq ministri i Mbrojtje, Armend Mehaj ka njoftuar se në këtë rast është i përfshirë një pjesëtar i Forcës së Sigurisë së Kosovës.“Tani u njoftova se në rastin që ka ndodhur në Shtërpcë është përfshirë një pjesëtar i Forcës së Sigurisë së Kosovës. Me rastin janë duke u marrë organet e sigurisë dhe drejtësisë. I njëjti do ta trajtohet edhe sipas rregulloreve dhe ligjeve që kemi në fuqi në Ministrinë e Mbrojtjes dhe Forcës së Sigurisë”- shkruan Mehaj.Kryeprokurori i Ferizajt, Shukri Jashari në një prononcim për KALLXO.com ka njoftuar se rrugët për të hyrë dhe dalë nga Shtërpca, janë bllokuar nga banorët.Plagosja e dyfishtë në Shtërpcë, arrestohet një i dyshuar"
"Bllokohet rruga për të hyrë dhe dalë nga Shtërpca
Rrugët për të hyrë dhe dalë nga Shtërpca, janë bllokuar nga banorët.Lajmin për KALLXO.com e ka konfirmuar kryeprokurori i Ferizajt, Shukri Jashari.Më herët, KALLXO.com raportoi për plagosjen e dy personave, 11 vjeçar dhe 31 vjeçar në Shtërpcë.Në lidhje me këtë rast Policia e Kosovës ka bërë të ditur se ka arrestuar një të dyshuar me inicialet A. K. për plagosjen e dy personave.Ndërkaq ministri i Mbrojtje, Armend Mehaj ka njoftuar se në këtë rast është i përfshirë një pjestar i Forcës së Sigurisë së Kosovës.Sot gjatë ditës, në redaksinë e KALLXO.com janë dërguar disa fotografi ku shihet një grumbull qytetarësh të mbledhur në rrugën Shtërpcë – Ferizaj.Në këtë foto po ashtu është parë që qytetarët mbanin në duar një flamur të hartës së Kosovës me flamurin e Serbisë brenda saj.Plagosja e dyfishtë në Shtërpcë, arrestohet një i dyshuar "
"'Dora e butë' e shtetit për Dibran Hoxhën u konfirmua edhe nga Apeli
Dibran Hoxha, emri më i përfolur i këtij fillim viti në Kosovë, rezulton se nuk e ka përjetuar asnjëherë forcën e ligjit.Ndonëse ishte arrestuar, akuzuar dhe dënuar për dhjetëra krime, parapë se prapë Hoxha në burg nuk u dërgua kurrë.Sipas të dhënave gjyqësore, Dibran Hoxha i njohur me nofkën “Kobra”, asnjëherë në jetën e tij nuk u dënua me burgim efektiv nga Gjykata e Prizrenit.Pjesa më e madhe e dënimeve të cilat ndaj tij u shqiptuan janë dënimet me gjoba dhe burg të kushtëzuar.“Kobra” siç njihet në publik është dënuar plotë 16 herë për vepra të ndryshme penale, si: rrahja, lëndimi i rëndë trupor, shmangia nga tatimi, dëmtimi i vulave zyrtare, dëmtimi i pasurisë së huaj dhe kanosje. Në 12 raste dënimet kanë qenë me gjobë, ndërsa në 4 raste kanë qenë dënime me kusht.Dënimi me kusht nënkupton faktin se i dënuari nuk do të shkojë në vuajtje të dënimit nëse nuk kryen vepër tjetër penale.Sipas Kodit Penal të Republikës së Kosovës para marrjes së vendimit për dënim me kusht gjykata duhet ta marr parasysh sjelljen e mëparshme të kryerësit, sjelljen e tij pas kryerjes së veprës penale dhe shkallën e përgjegjësisë penale.Sipas këtyre të dhënave, Dibran Hoxha është dënuar me burg të kushtëzuar plotë 4 herë, dhe nuk dihet nëse Gjykata ka marrë për bazë të ‘kaluarën e bujshme’ kriminale të tij para se të vendosej shqiptimi i këtij dënimi.“Dora e butë” e Gjykatës së Prizrenit nuk u përmirësua as nga Gjykata e Apelit.Në shkurt të vitit 2021, gjyqtarët e Apelit, Kreshnik Radoniqi, Xhevdet Abazi dhe Afërdita Bytyçi, e kishin konfirmuar dënimin me gjobë prej 6 mijë eurosh ndaj Dibran Hoxhës për një vepër e cila sipas Ligjit dënohej nga 3 deri në 10 vite burgim.Në këtë rast për lëndim të rëndë trupor, Dibran Hoxha u dënua nën minimumin e paraparë ligjor, pra u dënua me vetëm 6 muaj burgim i cili u konvertua në gjobë prej 6 mijë eurosh, ndonëse minimumi që mund të shqiptohej në këtë rast ishte 3 vite burg.Dënimet nën minimumin e paraparë sipas Ligjit mund të shqiptohen vetëm ndaj personave tek të cilët gjendet rrethana posaçërisht lehtësuese.Në kohën kur vendimi nga Gjykatësit e Apelit u mor, Dibran Hoxha veçse kishte mbi 10 dënime të plotëfushqishme, mirëpo përkundër këtyre dënimeve edhe Gjykatësit që kanë më shumë përvojë në gjykimin e krimeve nuk patën “guximin” që ta dërgojnë “Kobrën” në burg.Gjyqtarët e Apelit e konfirmuan dënimin nën minimumin e paraparë ligjor dhe kërkuan që Dibran Hoxhajn nga dënimi prej 6 mijë eurove, të paguante vetëm ndryshimin prej 3660 euro që rezultoi pas zbritjes së ditëve në të cilat kishte qëndruar në paraburgim.Hoxha tashmë po qëndron në masën e paraburgimit pasi po dyshohet të ketë privuar nga jeta të riun nga Shqipëria në ditët e para të këtij viti.Vrasja në Prizren, në shtëpinë e Dibran Hoxhës është gjetur një kasafortë e fshehur prapa kaminës          "
"Avokati i Kadri Veselit: Nuk ka prova për mbajtje në paraburgim
Avokati Ben Emmerson e ka konsideruar si të pabazuar mbajtjen në paraburgim të Kadri Veselit.Emmerson ka thënë se Zyra e Prokurorit të Specializuar thjesht po përsërit të njëjtat argumente që u përdorën për të justifikuar paraburgimin.“ZPS-ja nuk arrin, si në parashtresat e saj origjinale ashtu edhe ato plotësuese, të paraqesë prova të reja në mbështetje të pretendimit për ekzistencën e rrezikut të pengimit në procedura. Në vend të kësaj, thjesht përsërit të njëjtat argumente që u përdorën për të justifikuar paraburgimin e z. Veseli më shumë se dy vjet më parë” – ka arsyetuar Emmerson.Hashim Thaçi, Kadri Veseli, Rexhep Selimi dhe Jakup Krasniqi po mbahen në paraburgim në Hagë prej nëntorit të vitit 2020.Ata po akuzohen për krime lufte dhe krime kundër njerëzimit si përndjekje, burgosje, akte çnjerëzore, torturë, zhdukje dhe vrasje, si dhe me  pikat për krime lufte si arrestim, ndalim arbitrar, torturë dhe vrasje të paligjshme.Paraburgimi rishikohet çdo 2 muaj ndërkaq deri më tani Gjykata ka refuzuar çdo kërkesë për mbrojtje në liri të ish-krerëve të UÇK-së.Përmes një kundërpërgjigjeje ndaj Zyrës së Prokurorit të Specializuar, Ben Emmerson, avokat i ish-kryetarit të Kuvendit, Kadri Veseli, ka rikujtuar dispozitat e Gjykatës Evropiane për të Drejtat e Njeriut.Sipas tij, vepra e supozuar dhe kohëzgjatja e dënimit nuk është bazë e mjaftueshme për të vazhduar paraburgimin.“Së pari, sa i përket pretendimit se z. Veseli akuzohet për dhjetë pika, mbrojtja rikujton jurisprudencën e GJEDNJ-së sipas së cilës, me kalimin e kohës, graviteti i veprës së supozuar dhe kohëzgjatja e mundshme e dënimit nuk janë bazë e mjaftueshme për të vazhduar paraburgimin”- u shpreh Emmerson.Ben Emmerson tutje ka thënë se Veseli nuk ka të bëjë asgjë me kompleksitetin e çështjes, pasi që kjo determinohet nga Prokuroria.Avokati ka theksuar se Kadri Veseli po ashtu nuk ka asnjë përgjegjësi pse Prokuroria ka vendosur të mbështetet në 300 dëshmitarë e 18 mijë faqe, prova thjesht të pretenduara.“Kompleksiteti i çështjes vendoset nga autoriteti akuzues. Z. Veseli nuk mund të mbahet përgjegjës për qëllimin e Prokurorisë për t’u mbështetur në treqind dëshmitarë dhe tetëmbëdhjetë mijë prova” – ka shkruar avokati.Në parashtresën e publikuar Emmerson ka thënë se kalimi i dy viteve në paraburgim është faktor që pasqyron se rreziqet e paraburgimit nuk ekzistojnë apo janë të ulëta.“Mbrojtja kujton se me kalimin e kohës kërkohen arsye të tjera për të justifikuar paraburgimin dhe se mungesa e ndonjë zhvillimi të mëtejshëm tregon se rreziku fillimisht i identifikuar është bërë më spekulativ dhe me më pak peshë. Në mënyrë që status quo-ja të ruhet, rreziku duhet të rritet me kalimin e kohës në mënyrë që të balancohet pesha më e madhe që interesi i lirisë fiton me kalimin e kohës”- ka reaguar Emmerson.Më 30 shtator 2022, Zyra e Prokurorit të Specializuar në Hagë ka dorëzuar aktakuzën e ndryshuar në rastin e ish-krerëve të UÇK-së, Hashim Thaçi, Kadri Veseli, Jakup Krasniqi e Rexhep Selimi.Kjo aktakuzë është bazuar në vendimet e gjyqtarit të procedurës paraprake të datës 22 korrik dhe 29 shtator 2022.Paraprakisht më 29 shtator gjykatësi ka miratuar kërkesën e prokurorit për tërheqjen e pretendimeve për krime në territorin e komunës së Ferizajt.Aktakuza përbëhet nga dhjetë pika me të cilat të akuzuarit po ngarkohen për krime lufte e krime kundër njerëzimit.Aktakuza pretendon se Hashim Thaçi, Kadri Veseli, Jakup Krasniqi e Rexhep Selimi e dinin apo kishin dijeni për krimet se ishin gati të kryheshin apo janë kryer nga vartësit e tyre.Prokuroria më tej pretendon se të akuzuarit nuk kanë ndërmarrë masat e nevojshme dhe të arsyeshme për të parandaluar krimet e tilla apo për të ndëshkuar autorët e krimeve.Sipas aktakuzës Hashim Thaçi, Kadri Veseli, Rexhep Selimi dhe Jakup Krasniqi janë përgjegjës si eprorë për krimet e kryera nga vartësit e tyre.“Hashim Thaçi, Kadri Veseli, Rexhep Selimi dhe Jakup Krasniqi individualisht penalisht përgjegjës për: Pika 1: persekutim mbi baza politike dhe/ose etnike, krim kundër njerëzimit. Pika 2: burgim, krim kundër njerëzimit. Pikën 3 arrestimi dhe paraburgimi i paligjshëm ose arbitrar, krim lufte” – thuhet në aktakuzë.Ndërkaq, në pikën 4, ata ngarkohen me veprën – akte tjera çnjerëzore, krim kundër njerëzimit. Kurse në pikën 5 për trajtim mizor, krim lufte.Në pikën e 6 ata ngarkohen me torturë, krim kundër njerëzimit. Pika 7: torturë, krim lufte. Pika 8: vrasje, krim kundër njerëzimit, Pika 9:  vrasje, krim lufte. Pika 10: zhdukja e detyruar e personave, krim kundër njerëzimitNë këtë aktakuzë përmenden edhe emra të tjerë si Sylejman Selimi, Fatmir Limaj, Sabit Geci, Lahi Brahimaj, Rrustem Mustafa, Latif Gashi e Shukri Buja.Aktakuza thotë se si komandant të zonave bashkë me anëtarë të tjerë të UÇK-së, kanë ndaluar persona për periudha të ndryshme kohore në mënyrë të kundërligjshme.Të arrestuarit sipas Prokurorisë janë lidhur me zinxhirë dhe mbaheshin në dhoma të mbyllura me roje të armatosur.Më tej aktakuza përshkruan se të arrestuarit u janë nënshtruar rrahjeve të rënda dhe abuzime psikologjike.Versionin e aktakuzës së ndryshuar, Gjykata Speciale e ka publikuar më 30 shtator 2022  në ueb-faqen e saj.Të gjithë historikun e këtij rasti mund ta lexoni duke klikuar në këtë LINK."
"Vrasja në Prizren, në shtëpinë e Dibran Hoxhës është gjetur një kasafortë e fshehur prapa kaminës
Burime brenda grupit hetimor kanë thënë për KALLXO.com se në shtëpinë e Dibran Hoxhës është zbuluar një kasafortë e fshehur prapa kaminës së tij.Sipas këtyre burimeve, kasaforta është zbuluar gjatë bastisjes së shtëpisë ndërsa e njëjta ende nuk është hapur pasi për hapjen e saj duhet të zhvillohen disa procedura, përfshirë marrjen e disa urdhëresave dhe ftesën e Njësisë kundër Eksplozivëve.Kasaforta, sipas burimeve, ishte e kamufluar në hapësirat prapa kaminës në shtëpinë e Dibran Hoxhës.Dibran Hoxha është i dyshuari kryesor për vrasjen që ka ndodhur në orët e mëngjesit të 3 janarit në lokalin e tij “Kobra City” në Prizren.Një 31-vjeçar nga Kukësi ka vdekur si pasojë e plagëve me armë zjarri dhe një tjetër është plagosur nga arma me të cilën dyshohet se ka shtënë Dibran Hoxha.Përveç Hoxhës, për këtë rast janë arrestuar edhe pesë persona të tjerë.Gjykata e Prizrenit ka caktuar masën e paraburgimit prej një muaj për 6 të arrestuarit.Drejtoria e Krimeve të Rënda e Policisë së Kosovës dhe Policia e Prizrenit kanë kryer sot bastisje të reja në lidhje me rastin tragjik.Gjatë bastisjeve në njërën prej pronave të të dyshuarve është gjetur një granatë dore dhe disa fishekë.Po ashtu, në njërin prej lokacioneve të bastisura është gjetur edhe një regjistrues i pamjeve të kamerave (DVR), për të cilin dyshohet se është i lokalit ku ka ndodhur krimi.Por, kjo ende nuk është konfirmuar.Bastisjet në pronat e të dyshuarve për rastin në “Kobra City”, gjenden granatë dore e fishekë18:34Drejtoria e Krimeve të  Rënda e Policisë së Kosovës dhe Policia e Prizrenit gjatë ditës së sotme kanë bastisur edhe tre lokacione të tjera lidhur me rastin e vrasjes së 31-vjeçarit në Prizren.Gjatë bastisjes janë gjetur një granatë dore dhe disa fishekë.Lajmin për KALLXO.com e ka konfirmuar zëdhënësi i Policisë së Prizrenit, toger Shaqir Bytyqi.“Gjatë ditës janë bastisur edhe disa lokacione tjera. Drejtoria e Krimeve të Rënda në asistim me Policinë e Prizrenit ka kryer bastisje të ndryshme lidhur me rastin e vrasjes që ka ndodhur” – ka thënë zëdhënësi Bytyqi.Bastisjet, sipas Policisë, janë kryer në tre lokacione në Prizren si dhe në lokalin “Kobra City”.Bytyqi tutje ka bërë të ditur se gjatë bastisjeve janë konfiskuar disa prova dhe gjësende.Mes gjësendeve të konfiskuara janë edhe një granatë dore dhe disa fishekë të njërit prej të dyshuarve.Bytyqi ka shtuar se disa nga këto prova mund të kenë ndërlidhje me rastin e vrasjes.Rasti sipas Policisë do të shkojë në procedurë të rregullt.Mëngjesin e së martës më 3 janar 2023, ka ndodhur një vrasje në një lokal nate në Prizren.Dyshohet se ngjarja tragjike ishte rezultat i një përleshjeje rreth pagesës së një fature.Si rrjedhojë, 31-vjeçari V. C., nga Kukësi, ka mbetur i vrarë, ndërsa një tjetër është plagosur.Sipas Prokurorisë, i dyshuari kryesor është Dibran Hoxha.Ai po ngarkohet për veprat penale: Vrasje e rëndë; armëmbajtje pa leje, dhe manipulim me prova.Hoxha po dyshohet se ka shtënë në drejtim të tre shtetasve të Shqipërisë derisa ata kanë qenë duke u larguar me veturën e tyre nga parkingu i lokalit “Kobra City”.Dosja e Prokurorisë thotë se pas kacafytjeve dhe rrëmujës së krijuar në lokal, të dëmtuarit dalin nga lokali dhe pasi hipin në veturën me targa angleze, për t’u larguar, në parkingun e lokalit paraqitet i dyshuari D.H., i cili me armë zjarri ka shtënë në drejtim të veturës, me ç’rast e qëllon të dëmtuarin V.C., i cili kishte qenë i ulur në ulësen e pasme të veturës dhe R.Sh., i cili kishte qenë në ulësen e përparme.Si pasojë e këtyre të shtënave me armë zjarri V.C. vdes rrugës për në spital të Kukësit, derisa R.Sh., nga plagët e marra nga Kukësi dërgohet në Spitalin e Tiranës.Lidhur me vrasjen e një të riu dhe plagosjen e një tjetri në oborrin e lokalit të natës “Kobra City” janë arrestuar 6 persona, në mesin e tyre edhe i dyshuari kryesor Dibran Hoxha.Ndaj të dyshuarve Gjykata e Prizrenit ka caktuar masën e paraburgimit prej 30 ditësh.Një DVR gjendet gjatë bastisjeve në lidhje me rastin e vrasjes në lokalin “Kobra City”18:10Një regjistrues i pamjeve të kamerave (DVR) është zbuluar gjatë operacionit të bastisjeve të ndërmarrë në lidhje me rastin e vrasjes në lokalin e natës “Kobra City” në Prizren.Në orët e para të 3 janarit, në lokalin “Kobra City” ka ndodhur një incident gjatë të cilit ka pasur të shtëna me armë zjarri dhe si pasojë një i ri nga Kukësi ka mbetur i vdekur e një tjetër i plagosur.Burime të KALLXO.com tregojnë që gjatë bastisjes në disa shtëpi në zonën e fshatit Zhur është zbuluar edhe një DVR.Megjithatë, nuk është konfirmuar nëse DVR është nga lokali ku ka ndodhur ngjarja, mirëpo kjo pajisje pritet të ekzaminohet në ditët në vijim.I dyshuari kryesor për rastin tragjik, Dibran Hoxha, përveç për vrasje të rëndë po dyshohet edhe për fshehje të provave, sidomos të DVR-së dhe armës së përdorur në rast.Bastisje të reja për rastin e vrasjes në lokalin “Kobra City”17:51Tri bastisje janë kryer sot në zonën e fshatit Zhur të Prizrenit në lidhje me rastin e vrasjes së të riut nga Kukësi.KALLXO.com mëson se cak i bastisjeve kanë qenë tri shtëpi të disa personave.Lidhur me vrasjen e një të riu dhe plagosjen e një tjetri në oborrin e lokalit të natës “Kobra City” janë arrestuar 6 persona, në mesin e tyre edhe i dyshuari kryesor Dibran Hoxha.Ndaj të dyshuarve Gjykata e Prizrenit ka caktuar masën e paraburgimit prej 30 ditësh.Ngjarja tragjike ka ndodhur në orët e mëngjesit të 3 janarit."
"Arrestohet një person në Han të Elezit, dyshohet për veprën ‘keqpërdorim i besimit’
Policia e Kosovës ka arrestuar një person, punëtor i një fabrike në Han të Elezit.Sipas Policisë, ai po dyshohet se me traktor është futur në hapësirat e fabrikës dhe ka kryer vjedhjen.Pas intervistimit me vendim të prokurorit i dyshuari është dërguar në mbajtje.I dyshuari veprën penale “Keqpërdorim i besimit”, sipas raportit policor e kishte kryer më 13 dhejtor të vitit 2022."
"Arrestohet një burrë në Gjilan, kanosi një grua
Një burrë është arrestuar në Gjilan nga Policia e Kosovës.Sipas Policisë, ai po dyshohet se pas një mosmarrëveshje rreth një afere dashurie, kishte kanosur një grua.Pas intervistimit me vendim të prokurorit i dyshuari është dërguar në mbajtje."
"Therja me thikë në Istog, Spitali i Pejës thotë se pacienti është pranuar me 8 plagë
Një grua në Istog ka raportuar në Policinë e Kosovës se djali i saj është therur me thikë nga persona të panjohur.Spitali i Përgjithshëm në Pejë njofton se mbrëmë rreth orës 18:20 kanë pranuar një pacient, i therur me mjete të mprehta.Sipas njoftimit, pacienti ka qenë në gjendje të rënduar shëndetësore dhe ka pasur tetë plagë: në kokë, ekstremitete dhe pjesë të tjera të trupit.“Ekipi kujdestar i prirë nga Kirugu Dr.Rifat Dreshaj ka trajtuar rastin duke bërë qepjen dhe gjithë trajtimin e nevojshëm të plagëve që fatmirësisht kanë qenë sipërfaqësore si dhe trajtimin e përgjithshëm të gjendjes shëndetësorë të pacientit”- thuhet në njoftim.Spitali i Pejës bën të ditur se pacienti aktualisht është i shtrirë në Repartin e Kirurgjisë, ku gjendja e tij shëndetësore është e mirë dhe ditët në vijim pritet edhe lirimi i tij.Sipas raportit Policor, në lidhje me rastin janë arrestuar tre persona të dyshuar të cilët pas intervistimit, me vendim të prokurorit janë liruar në procedurë të rregullt."
"Therja e 25-vjeçarit në Istog, arrestohen tre persona të dyshuar
Një 25-vjeçar është therur dje me thikë në Saradran të Istogut. Në lidhje me këtë ngjarje, Policia ka njoftuar se ka arrestuar tre persona të dyshuar. Pas intervistitmit, me vendim të prokurorit, të njëjtit janë liruar në procedurë të rregullt.Therja e të riut nga Istogu ishte raportuar në Policinë e Kosovës nga një grua në Istog.Therjen e 25-vjeçarit e kishte konfirmuar dje zëdhënësi i Policisë në rajonin e Pejës, Fadil Gashi. Gashi kishte thënë se viktima është jashtë rrezikut.“Sot rreth orës 17:40 një person i moshës rreth 25-vjeçare nga fshati Saradran i komunës së Istogut është therur shtatë herë me thikë nga persona të panjohur. I njëjti është dërguar menjëherë ne Spitalin rajonal, mjekët kanë intervenuar dhe është jashtë rrezikut për jetë”- tha Gashi për KALLXO.com.Rasti është incuar si “Vrasje në tentativë”.Nga Spitali i Pejës kanë bërë të ditur se i riu ka tetë plagë."
"Fotografia e modifikuar e Albin Kurtit me Aleksandar Vuçiq
Më 28 dhjetor 2022, në profilin në Facebook me emër Sokol Elezaj është është publikuar një fotografi e manipuluar në të cilën shihet kryeministrit të Kosovës Albin Kurti dhe presidentit të Serbisë Aleksandar Vuçiq.Fotografia në të cilën shihet kryeministri i Kosovës Albin Kurti duke u përshëndetur me Presidentin e Serbisë, Aleksander Vuçiq është e rremë.Krypometri ka gjetur se në fotografinë origjinale është kryeministri Albin Kurti me ministrin e Jashtëm të Greqisë Nikos Dendias. Por, e njëjta është modifikuar dhe në vend të Dendias është vendosur fytyra e presidentit serb Vuçiq.Fotografia origjinale është publikuar në Twitter në profilin zyrtar të Nikos Dendias me 9 prill 2022."
"Rrena për vdekjen e aktorit Mirush Kabashi
Shkruar nga Diellza Berisha Në janar 2023, disa faqe të internetit kanë publikuar një artikull me titull “Vdes në moshën 73 vjeçare, aktori i madh shqiptar Mirush Kabashi”.Lajmi është shpërndarë në disa faqe në Facebook, si: “Korrespodenti.com”, “Gazeta Papirus”, “Gazeta Intro”, “Drenica”. Shumë prej mediave të cilat e kanë publikuar lajmin e kanë fshirë atë, pasi ishte vetë aktori që e demantoi lajmin.KALLXO.com kontaktoi me Kabashin, i cili tha që mediat po mundohen disa herë të më shpallin të vdekur.“Unë jam gjallë, mos u shqetësoni, të paktën këtë shqetësim ia hiqni njerëzve, demantojeni një lajm i cili po përsëritet, që është i rremë, si duket ka efekte”- tha Kabashi për KALLXO.com."
"Rrena se gjysma e Kosovës do të jetë në terr për Vitin të Ri 
Më 29 dhjetor portali “Botapress.info” ka publikuar një artikull me titullin “Lajm i keq: Natën e vitit të ri gati e gjithë Kosova në terr”.I njëjti artikull është shpërndarë edhe në Facebook, në faqen Botapress. Brenda në artikull thuhet se KEDS përmes një komunikate për media ka bërë të ditura lokacionet dhe oraret e ndërprerjeve në natën e vitit të ri.Zëdhënësi i KEDS-it, Viktor Buzhala për KALLXO.com ka thënë se në natën e Vitit të Ri nuk kanë planifikuar ndërprerje për asnjë konsumator dhe nuk kanë bërë asnjë njoftim për ndërprerje në lidhje me atë datë.Madje, Buzhala thotë se portali e ka marrë një njoftim që KEDS-i e kishte lëshuar për datën 30 dhjetor 2022.“Për njoftimin tuaj ata i janë referuar një njoftimi që e kemi bërë për datën 30.12.2022. Por, edhe aty ka huqje, pasi që nuk është komunikatë, por njoftim i përditshëm që ne ua bëjmë konsumatorëve. Aty jo vetëm që nuk përfshihet e tërë Kosova, por nuk janë as 1% e konsumatorëve”– ka treguar Buzhala."
"Rrena se vetura e parkuar në hapësirën e gjelbër është pronë e emisionit “Radar”
Më 29 dhjetor 2022, në faqen në Facebook “Vrojtuesit e lagjes- Prishtinë” është publikuar një fotografi në të cilën shihet një veturë e parkuar në një hapësirë të gjelbër.Fotoja është publikuar me mbishkrimin “Nje shembull per te tjeret! Radar – Radio Dukagjini”.Faqja përmes përshkrimit ka kritikuar dhe ironizuar me mënyrën e parkimit të veturës në hapësirën e gjelbër. Ashtu si pretendon “Vrojtuesit e lagjes- Prishtinë”, automjeti i përket emisionit “Radar” i RTV Dukagjinit.Informacioni i publikuar nga faqja është i rremë, pasi vetura edhe pse e ka të vendosur logon e Radar-it dhe të RTV Dukagjinit, nuk është në pronësi të tyre.Në një përgjigje për KALLXO.com nga emisioni “Radar”, ata shpjegojnë se vetura e parkuar në hapësira gjelbëruese nuk është në menaxhim të tyre.Nga emisioni “Radar-i” thonë se automjeti është donacion i tyre për organizatën “Cure to Children” për transportin e fëmijëve me Leukemi.“Vetura që shihet e parkuar në hapësira gjelbëruese, nuk i përket emisionit Radar ne RTV Dukagjini, dhe nuk është në menaxhim të Radarit. Kjo veturë është donacion i emisionit Radar për “Cure to Children” për Transportin e fëmijëve me Leukemi”- thuhet në përgjigjen e emisionit për KALLXO.com.Organizatës “Cure to Children” i ishte dhuruar vetura, për të cilën dëgjuesit e “Radar- it” kishin mbledhur të holla për sigurimin e transportit për fëmijët e prekur me leukemi në gjithë Kosovën."
"Rrena se buxheti për ushtrinë për vitin 2023 është 300 milionë euro 
Më 26 dhjetor 2022, faqja e internetit Krenaria Shqiptare ka publikuar një fotografi e cila ndër të tjera ka përshkrimin “viti 2023, vetem pas dy vite qeverisje Albin Kurti i jep ushtrise nga 60 milion euro sa ishte ne kohen kur mori drejtimin e qeverise, ne 300 milion euro investime per ushtrinë”.Ky informacion është i rremë sepse buxheti i dedikuar për ushtrinë e Kosovës për vitin 2023 është 123,227,261 euro.300 milionë euro është në total buxheti i ndarë për Ministrinë e Mbrojtjes dhe atë të Punëve të Brendshme dhe Administratës dhe jo vetëm për ushtrinë.Buxheti i vitit 2023 për Ministrinë e Mbrojtjes do të jetë rreth 20 milionë euro më i madh se ai në vitin 2022. Në vitin 2022 ka qenë 102,305,450 euro.Buxheti për Ministrinë e Mbrojtjes në vitin 2017 ka qenë 51 milionë euro; në vitin 2018 ka qenë 53,6 milionë euro; në vitin 2019 ishin ndarë 58,6 milionë euro; në vitin 2020 ishin dedikuar 2021 ishin ndarë 67,3 milionë euro.Buxheti i Kosovës është miratuar në parim në Kuvendin e Kosovës më 15 nëntor 2022. Ndërsa në lexim të dytë buxheti është miratuar një muaj më vonë, më 15 dhjetor 2022.Buxheti i Kosovës për vitin 2023 do të jetë 3 miliardë e 212 milionë euro."
"Rrena se OSBE-ja i ka reaguar Serbisë
Më 26 dhjetor 2022 faqja e internetit web.news34posts.com ka publikuar një artikull me titull: “OSBE i reagon serbise pas ngjarjeve te fundit ne Veri”.Ky artikull është shpërndarë edhe në Facebook nga faqja Hitshqipvideo më 27 dhjetor 2022 dhe nga Lajme Shqip – Nike më 27 dhjetor 2022.Artikulli flet për reagimin e Organizatës për Siguri dhe Bashkëpunim në Evropë (OSBE) lidhur me sulmin ndaj një ekipi të televizionit Klan Kosova në veri të Kosovës.Në artikull nuk është mbështetur me fakte konstatimi i bërë në titull se “OSBE i reagon serbise pas ngjarjeve te fundit ne Veri”.Reagimi ndaj Serbisë nuk është shprehur as në postimin që e ka bërë faqja e Misionit të OSBE në Kosovë.“Misioni i OSBE-së në Kosovë dënon ashpër sulmin e sotëm ndaj një ekipi të televizionit Klan Kosova në Zubin Potok. Ky është sulmi i katërt që nga fillimi i dhjetorit ndaj profesionistëve të mediave që raportojnë për ngjarjet në veri të Kosovës. Këto sulme janë të papranueshme dhe duhet të ndalen menjëherë. Siguria dhe siguria e gazetarëve në kryerjen e detyrave të tyre profesionale duhet të mbrohet në çdo kohë. U bëjmë thirrje të gjithëve që të përmbahen nga aktet e dhunës” – është reagimi i plotë i postuar nga OSBE.Pra, përmes këtij shkrimi kjo organizatë e ka dënuar sulmin ndaj një ekipi të televizionit Klan Kosova në Zubin Potok, i ka cilësuar si të papranueshme sulmet ndaj profesionistëve të mediave që raportojnë për ngjarjet në veri të Kosovës dhe ka bërë thirrje që të gjithë të përmbahen nga aktet e dhunës, mirëpo në asnjërën pjesë të këtij reagimi nuk përmendet Serbia."
"Rrena se reagimi i SHBA-së ishte kundër serbëve 
Më 26 dhjetor 2022 faqja e internetit web.news34posts.com ka publikuar një artikull me titull: “SHBA i reagon serbeve pas ngjarjes me Gazetaret ne Veri”.Ky artikull është shpërndarë edhe në Facebook nga faqja Shqip Lajme më 26 dhjetor 2022.Ndonëse në titull thuhet se reagimi i SHBA-së është ndaj serbëve, një gjë e tillë nuk argumentohet në artikull. Në reagimin që e ka bërë Ambasadori i SHBA-së në Republikën e Kosovës, Jeff Hovenier në Twitter nuk i është drejtuar serbëve. Ai ka thënë se “Shtetet e Bashkuara i bashkangjiten Organizatës Joqeveritare të Asociacionit të Gazetarëve të Kosovës dhe Bashkimi Evropian në Kosovë duke dënuar ashpër sulmet e fundit në një seri sulmesh kundër gazetarëve kosovarë. Mediat duhet të jenë në gjendje të punojnë pa kërcënime dhune dhe frikësimi. Një shtyp i lirë dhe i pavarur është themeli i demokracisë”."
"Portali publikon fotografinë e deputetit Kujtim Shala në lajmin për zgjedhjen e inspektorit të AKI-së
Më 21 dhjetor 2022 media online “kosovo-online.com” ka publikuar artikullin “Kujtim Shala është inspektori i ri i përgjithshëm i Agjencisë Kosovare të Inteligjencës”. Artikulli është ilustruar me fotografinë e Kujtim Shalës, deputetit dhe nën-kryetarit të Lidhjes Demokratike të Kosovës.Por, deputeti i LDK-së është nuk është zgjedhë inspektor i AKI-së. Deputeti i LDK-së, Kujtim Shala dhe Inspektori i ri i përgjithshëm i AKI-së, Kujtim Shala janë dy persona të ndryshëm.Shala është emëruar sot Inspektor i Përgjithshëm i Agjencisë së Kosovës për Inteligjencë nga Presidentja e Kosovës dhe Kryeministri.Emërimi i Shalës në këtë pozitë ka ardhur pas dorëheqjes së Burim Ramadanit.Srpsku verziju možete pročitati u nastavkuPortal objavljuje sliku poslanika Kujtima Šalja u vestima o izboru inspektora OAKOnline medij „kosovo-online.com“ je dana 21. decembra 2022. godine objavio tekst “Kujtim Šalja novi generalni inspektor Kosovske obaveštajne agencije”. Članak je ilustrovan slikom Kujtima Šalje, poslanika i potpredsednika Demokratskog Saveza Kosova.Međutim, zamenik DSK nije izabran za inspektora OAK. Poslanik DSK, Kujtim Shala i novi generalni inspektor OAK, Kujtim Shala su dve različite osobe.Šalja je danas od predsednika Kosova i premijera imenovan za generalnog inspektora Kosovske Obaveštajne Agencije.Imenovanje Šalje na ovu funkciju usledilo je nakon ostavke Burima Ramadanija."
"Lekaj: Do t’i publikojmë kontratat me bizneset
Lekaj ka premtuar se do t’i bëjë publike kontratat e nënshkruara nga Ministria e Infrastrukturës me bizneset.Ai këtë premtim e ka dhënë gjatë një konference për media pas një vizite që kishte në Komunën e Prishtinës, ku është pritur nga kryetari Shpend Ahmeti.Lekaj e ka përgëzuar komunën e Prishtinës për publikim të kontratave, duke premtuar se një gjë të tillë do të bëjë edhe ministria e Infrastrukturës.Mirëpo, ai tha se publike mund të bëhen kontratat, të cilat nuk janë të sanksionuara nga palët.“Ne kemi obligim për të gjitha kontratat që nuk janë të sanksionuara nga të dy palët t’i publikojmë, por ato që nuk i kam nënshkruar unë dhe janë të sanksionuar me marrëveshje dypalëshe mendoj se nga palët duhet që vetëm gjykata të marrë vendim dhe ne do të vazhdojmë me një transparencë të tillë të prokurimit publik” tha Lekaj.Shkruar nga Drenushë Ramadani"
"Haradinaj do të vazhdojë ta marrë pagën prej 2,950 euro
Të hyrat mujore të Kryeministrit të Kosovës nuk do të ulen me hyrjen në fuqi të Ligjit për Pagat në Sektorin Publik.Të paktën në vitin e parë të hyrjes në fuqi të këtij ligji, kryeministri dhe zyrtarët e tjerë publikë do të marrin shtesa për të kompensuar uljen eventuale të pagës.Kryeministri është vetëm njëri nga personat që do t’i ulet paga me ligjin për pagat krahasuar me pagën aktuale. Mirëpo, pozita e kryeministrit të Kosovës paguhej 1 mijë e 443 euro në muaj, deri në kohën kur në krye të qeverisë erdhi Ramush Haradinaj.Ai në një vendim të datës 20 dhjetor të vitit 2017 ia rriti pagën vetes për 100 për qind duke e bërë 2 mijë e 950 euro.Megjithatë në Projektligjin për Pagat në Sektorin Publik që u miratua në shtator të vitit të kaluar koeficienti i përcaktuar ia ul pagën kryeministrit në 2 mijë e 629 euro.Në fakt në shumë deklarime publike kur kryeministrit i është dashur ta mbrojë vendimin e tij për rritje pagash ai thoshte se Ligji që do të miratohet e ul pagën e tij dhe vetëm të tij.Në ditën kur ky projektligj u miratua në Qeverinë e Kosovës, Haradinaj tha se askujt në Kosovë nuk iu është zbritur paga, përveç tij.Ai madje kishte thënë se nuk e di sa e ka pagën momentale.“E se kom përcjellë për besë, me shifra. Nuk e di, ama e di që e kanë përdorë një kriter për me e ulë”, tha Haradinaj.Sot, Haradinaj e ka përsëritur se “me votimin e ligjit për pagat kam kërkuar nga ata që e bëjnë ligjin me ul vetëm një pagë, atë të kryeministrit, kam kërkuar që krejt sektorëve t’i rriten pagat përveç kryeministrit”.Por, projektligji që u miratua në lexim të parë në Kuvendin e Kosovës përmban një nen që siguron që asnjë pagë nuk do të ulet në mënyrë të menjëhershme.Ky nen siguron që nëse një zyrtar publik pëson ulje të pagës me miratimin e këtij ligji, këtij zyrtari/je do t’i ofrohen shtesa që e mbulojnë diferencën e pagës.“Nëse një individ, zyrtar apo funksionar publik, përfitonte përpara hyrjes në fuqi të këtij ligji, një pagë të plotë (paga bazë me të gjitha llojet e shtesave të rregullta), që është më e madhe se paga e plotë e parashikuar me këtë ligj, ai do të përfitojë pagën e re sipas dispozitave të këtij ligji dhe një shtesë transitore të posaçme të barabartë me diferencën ndërmjet pagës së vjetër dhe pagës së re”, thotë neni 27 i këtij projektligji.Dispozitat e këtij neni thonë se këto shtesa do të ofrohen në masën 100 për qind në vitin e parë pas hyrjes në fuqi të këtij ligji, 75 për qind në vitin e dytë, 50 për qind në vitin e tretë dhe 25 për qind në vitin e katërt.Kjo do të thotë se nëse ky ligj hyn në fuqi, në vitin e parë të zbatimit të tij, Haradinaj do të kompensohet me shtesa duke e barazuar pagën që e ka pasur.Ndërkaq një nen tjetër, i përjashton nga këto dispozita disa lloje të zyrtarëve publikë duke përfshirë Zëvendëskryeministrat, ministrat dhe zëvendësministrat, gjyqtarët e prokurorët, policët e të tjerë.Do të thotë, të lartpërmendurit do t’i marrin shtesat transitore të pashkallëzuara “derisa paga e re barazohet me pagën e vjetër”.Projektligjin për paga po e kundërshtojnë disa sektorë publikë duke përfshirë arsimin dhe shëndetësinë që kanë filluar greva të përgjithshme."
"Dhunimet në Irak apo në Kosovë, dyshimet për foton e publikuar nga Flora Brovina
Një grua e shtrirë që dhunohej nga tre ushtarë dhe tre burra të lidhur që shikonin këtë skenë, ishin imazhi që qarkulloi sot nga Kuvendi tek të gjitha mediat lokale.Kjo fotografi u prezantua sot nga deputetja e Partisë Demokratike të Kosovës, Flora Brovina.Ajo tha se kjo fotografi i përkiste kohës së luftës në Kosovë dhe tregonte një skenë dhunimi, nga të shumtat që kanë ndodhur nga regjimi serb.Megjithatë, në një kërkim në Google, e njëjta fotografi paraqitet online, madje me një faqe me përmbajtje pornografike.Fotografia e indeksuar nga Google, del të jetë ngarkuar në  disa faqe online që e asocojnë fotografinë me luftën në Irak. Në disa raste fotografia përshkruhet si skenë dhunimi e ushtarëve amerikanë ndaj një gruaje irakiane.Pasi ky lajm mori dhenë në mediat lokale, Brovina doli me një deklaratë publike në RTV Dukaxhini.Ajo tha se fotografinë e ka shumë më herët [para vitit 2006] dhe e ka marrë drejtpërdrejt nga familjarët.“Fotografia është e vërtetë, e kam marr nga familja. Nuk kam imazhe të tjera nga skena e njëjtë. Foton e kam pranu me kontakt. Sot nuk kam fol me familjen por herave të tjera. Nuk është hera e parë që e tregoj fotografinë. Krimet e luftës i dëshmoj, në çdo moment jam në dispoziocion”, tha ajo në një lidhje të drejtpërdrejt.Ajo tha se nuk mund të mohohet se ushtarët serb mund të kenë inçizuar edhe filma nga dhunimet për qëllime pornografike.“Mos të biem pre e atyre që nuk duan ta dëshmojmë të vërtetën. Unë nuk kam frikë nga e vërteta dhe skam arsye ta bëjë këtë pune kaq të bujshme. Me cuditin njerëzit që nuk merren me krimin por me personalitetin tim. Kjo është qesharake. Unë do ta kontaktoj Prokurorinë e shtetit kemi kontaktuar përmes telefonit, edhe dëshmitë tjera do t’ia dorëzoj”, tha Brovina.Drita Hajdari, prokurore speciale, për KALLXO.com ka thënë se fotos do t’i bëhet ekspertiza.“Fotografise do t’i bëhet ekspertizë kibernetike  nga Agjencia e Forenzikës për të parë autenticitetin e saj dhe krahasuar me fotografitë e shfaqura nga luftërat e Irakut”, tha Hajdari."
"Premtimi publik për hapjen e listës së kompanive që u është shlyer borxhi prej 1.5 milion euro
Në debatin për gjetjet dhe rekomandimet e Auditorit për Komunën e Mitrovicës së Jugut, nënkryetari Faruk Mujka, ka premtuar që do ta bëjnë transperente listën me të gjitha kompanitë të cilave u është shlyer borxhi në vlerë prej 1.5 milion euro ndaj Komunës.“Është obligim ligjor të ofrojmë listën e plotë të kompanive që janë shlyer nga borxhi. Por gjithsesi që kjo listë do t’iu prezantohet juve në mënyrë që të jenë transparente të gjithë ato kompani që janë fshirë nga lista e borxheve”, ka potencuar Mujka.Në raportin e auditimit të vitit 2018 thuhet se në vitin 2017 ishte bërë shlyerja e borxheve për taksat e ushtrimit të veprimtarisë së bizneseve në vlerë prej 1,587,196 euro (nga 3,270,000 euro në 1,682,804 euro).Nënkryetari Mujka ka deklaruar se shumica e kompanive të cilave u është shlyer borxhi ndaj komunës kanë operuar në Mitrovicën e Veriut. Më tej ai ka thënë se që nga vitit 2013-2014, këto kompani nuk janë më pjesë e kësaj komune dhe si rrjedhojë e kësaj ata nuk kanë përgjegjësi për këto borxhe.“Por edhe një herë dua ta shpjegoj që ka të bëj me shumicën e kompanive që kanë operuar në veri dhe të cilët deri në vitin 2013-2014 kanë qenë të evidentuara në Agjencinë Tatimore të Kosovës si një komunë, dhe pas këtij viti ata nuk kanë të bëjnë më me komunën tonë por ka mbetur vetëm si borxh andaj nuk na takon neve të merremi me këto borxhe”, ka thënë Mujka në debat.Te gjetjet e Auditorit në raportin e vitit 2018, thuhet se çështja e shlyerjes së borxhit prej 1.5 milionë euro nuk ishte shqyrtuar në Kuvendin Komunal, as në vitin 2018 dhe nuk ishte shpalosur në Pasqyrat Financiare Vjetore.Se kjo është shkelje e ka konfirmuar edhe nënkryetari Mujka.“Normalisht shkelja jonë është ndoshta pse këtë çështje nuk e kemi adresuar në Kuvendin Komunal”, ka thënë ai.Rrjeti Ballkanik për Gazetari Hulumtuese (BIRN) ka realizuar një analizë duke u bazuar në raportet e auditimit të Komunës së Mitrovicës së Jugut në katër vitet e fundit. Gjetjet kryesore të BIRN janë prezantuar nga Visar Prebreza, redaktor i BIRN, në një debat të organizuar në Kuvendin Komunal të Mitrovicës së Jugut para asamblistëve, drejtorëve komunalë dhe shoqërisë civile.KALLXO.com vazhdimisht ka publikuar analiza sa i përket raporteve të auditimit të institucioneve qendrore dhe lokale të Kosovës. Në këto analiza kanë shpërfaqur mangësitë, shkeljet dhe çështjet që janë identifikuar ndër vite nga ZKA.Debati në Komunën e Mitrovicës së Jugut është organizuar nga BIRN me mbështetjen e Ambasadës britanike.Analizën për Komunën e Mitrovicës së Jugut mund ta lexoni KËTUPas Komunës së Mitrovicës së Jugut, debatet sa i përket raporteve të auditimit do të mbahen edhe në komuna të tjera të Kosovës.Debati në Komunën e Mitrovicës së Jugut është transmetuar live në platformën e KALLXO.com në Facebook.Live: Debat për gjetjet dhe rekomandimet e Auditorit në Komunën e Mitrovicës së JugutPubliée par Kallxo.com sur Mardi 10 décembre 2019 "
"Policia konfiskon drogë në Gjakovë, Prishtinë dhe Podujevë
Në kuadër të operacionit “Mjegulla”, Policia e Kosovës ka arrestuar një person të dyshuar dhe është konfiskuar një sasi e lëndëve narkotike prej 6.3 kilogramë.Sipas njoftimit të Policisë, gjatë kontrollit në një depo dhe objekte tjera në Gjakovë janë gjetur mbi 6 kilogramë substacë narkotike ndërsa në Prishtinë dhe Podujevë janë gjetur dhe konfiskuar rreth 88 gramë.“Gjatë kontrollit, janë gjetur edhe rreth 6 kg e 383 gr substancë narkotike,  dyshohet të jetë marihuanë. Kurse në dy lokacione tjera në Prishtinë e Podujevë janë gjetur e konfiskuar edhe: 88 gr substancë narkotike, dyshohet të jetë kokainë, dy shishe qelqi me vaj kanabisi, një revole dhe 24 fishekë dhe dëshmi tjera relevante për rastin”- thuhet në njoftim.Policia njofton se ka arrestuar një person të dyshuar me inicialet B.B, kurse një të dyshuar tjetër, për të cilin Policia thotë se është i njohur për ta, nuk është hasur dhe i është lënë ftesa për lajmërim në polici.I dyshuar është intervistuar dhe me aktvendim nga prokurori i njëjti dërgohet në mbajtje deri në 48 orë.Ndërkaq, gjatë ditës së djeshme Policia e Kosovës njoftoi se ka konfiskuar 40 kilogramë lëndë narkotikë dhe ka arrestuar një të dyshuar.Polica bëri të ditur që personi i dyshuar është intervistuar dhe me aktvendim nga prokurori është dërguar në mbajtje për 48 orë."
"Pamje - Qytetarët bllokojnë rrugën për në Shtërpcë
22:09Për shkak të plagosjes së 11 dhe 21 vjeçarit në Shtërpcë, banorët kanë bllokuar rrugët.Ekipi i KALLXO.com po qëndron në vendin e ngjarjes ku është parë një barrikadë e vendosur nga banorët lokalë në hyrje të Shtërpcës.Sipas pamjeve, banorët kanë barrikaduar rrugën duke vendosur goma të veturave dhe degë të drunjve.Një numër i madh i qytetarëve shihen pranë barrikadave teksa situata po monitorohet nga Policia e Kosovës. 21:34-  Qytetarët bllokojnë rrugët në ShtërpcëPër shkak të plagosjes së 11 dhe 21 vjeçarit në Shtërpcë, banorët kanë bllokuar rrugët.Lajmin për KALLXO.com e ka konfirmuar edhe kryeprokurori i Ferizajt, Shukri Jashari.       Ekipi i KALLXO.com po qëndron në vendin e ngjarjes ku është parë një barrikadë e vendosur nga banorët lokalë në hyrje të Shtërpcës.19:50-Spitali i Gracanicës: Të plagosurit janë më gjendje stabileBosko Odaloviq, kirurg në Spitalin e Garaçanicë, tha për mediat se të dy serbët e plagosur sot në afërsi të Shtërpcës, janë pranuar me plagë nga armë zjarri dhe janë duke trajtuar  në Spitalin e Graçanicës.Ai tha se gjendja e të plagosurve është stabile.“Gjendja e pacientëve është stabile dhe do të respektohet i gjithë protokolli për trajtimin e tyre… Janë në gjendje stabile, te ne dhe s’ka nevojë që të transferohen diku tutje”- ka thënë për media dr. Odaloviq.18:57-Bllokohet rruga për të hyrë dhe dalë nga ShtërpcaRrugët për të hyrë dhe dalë nga Shtërpca, janë bllokuar nga banorët.Lajmin për KALLXO.com e ka konfirmuar kryeprokurori i Ferizajt, Shukri Jashari.18:51-Plagosja e dyfishtë në Shtërpcë, i përfshirë një pjesëtar i FSK-sëMinistri i Mbrojtjes, Armend Mehaj ka njoftuar se në këtë rast është i përfshirë një pjesëtar i Forcës së Sigurisë së Kosovës, ndaj të cilit Mehaj tha se do të trajtohet sipas rregulloreve dhe ligjeve që janë në fuqi në Ministrinë e Mbrojtjes dhe FSK-së.“Tani u njoftova se në rastin që ka ndodhur në Shtërpcë është përfshirë një pjesëtar i Forcës së Sigurisë së Kosovës. Me rastin janë duke u marrë organet e sigurisë dhe drejtësisë. I njëjti do ta trajtohet edhe sipas rregulloreve dhe ligjeve që kemi në fuqi në Ministrinë e Mbrojtjes dhe Forcës së Sigurisë”- shkruan Mehaj.17:40-Plagosja e dyfishtë në Shtërpcë, arrestohet një i dyshuarPolicia e Kosovës ka bërë të ditur se ka arrestuar një të dyshuar me inicialet A. K. për plagosjen e dy personave në Shtërpcë.“Policia Rajonale e Ferizajt, pas një pune intensive hetimore, grumbullimit të informacioneve në terren kanë identifikuar e më pas kanë arrestuar të dyshuarin A. K. (M/K) i moshës 33 vjeçar”- thuhet në njoftim.Sipas policisë, i dyshuari është duke u shoqëruar në Policinë Rajonale të Ferizajt, përkatësisht Sektorin Rajonal të Hetimeve, për veprime tjera hetimore.17:27-Plagosen dy persona në Shtërpcë me armë zjarriDy persona dyshohet se janë plagosur me armë zjarri nga një person ose disa persona të panjohur të cilët u thanë se ishin me një automjet të udhëtarëve në lëvizje.Automjeti u tha se po qarkullonte nga Shtërpca në drejtim të Ferizajt dhe se personat e lënduar janë një 11 vjeçar dhe tjetri rreth 31 vjeçar.Ngjarja sipas njoftimit të Policisë së Kosovës ka ndodhur sot rreth orës 15:19 në fshatin Drajkovc të Shtērpcës. "
"EULEX-i dënon palgosjen në Shtërpcë, përgëzon Policinë për reagim të shpejtë
Shefi i misionit të EULEX-it, Lars-Gunnar Wigemark ka reaguar rreth plagosjes së dy personave në Shtërpcë gjatë ditës së sotme.Përmes një postimi Wigemark ka thënë se EULEX-i dënon sulmin ndaj dy rinjëve dhe ka përgëzuar Policinë e Kosovës për reagim të shpejtë dhe arrestimin e një të dyshuari.“EULEX-i dënon sulmin e pakuptimtë të sotëm kundër një të riu dhe një djali në Shtërpcë dhe u uron shërim të shpejtë. Mendimet tona janë me familjet e tyre dhe komunitetin lokal. Në të njëjtën kohë, ne përgëzojmë Policinë e Kosovës për reagimin e shpejtë dhe arrestimin e një të dyshuari”- shkruan Wigemark.Ai shton se në përputhje me mandatin e tij, EULEX. do të monitorojë nga afër hetimin dhe çdo procedurë të mëvonshme ligjore në këtë rast.KALLXO.com është duke qëndruar në vendin e ngjarjes ku është parë një barrikadë e vendosur nga banorët lokalë në hyrje të Shtërpcës.Në vendngjarje gjithashtu janë parë edhe Policia e Kosovës të cilët po e monitorojnë situatën.Gjatë ditës së sotme KALLXO.com ka raportuar se janë plagosur dy persona në Shtëprcë.Lidhur me rastin, Policia e Kosovës njoftoi se ka arrestuar një të dyshuar me inicialet A. K.Në një komunikatë për media, Policia thotë se nga i dyshuari, hetuesit kanë gjetur e më pas kanë konfiskuar armën e zjarrit (pistoletë) me të cilën dyshohet se është kryer vepra penale.Nga A. K. gjithashtu është konfiskuar edhe automjeti i udhëtarëve me të cilën dyshohet se ka lëvizur ai.Ndërkaq ministri i Mbrojtje, Armend Mehaj ka njoftuar se në këtë rast është i përfshirë një pjesëtar i Forcës së Sigurisë së Kosovës, ndaj të cilit Mehaj tha se do të trajtohet sipas rregulloreve dhe ligjeve që janë në fuqi në Ministrinë e Mbrojtjes dhe FSK-së.EULEX condemns today’s senseless attack against a young man and a boy in Štrpce/Shtërpcë and wish them a speedy recovery. Our thoughts are with their families and the local community. At the same time, we commend the @Kosovo_Police for reacting swiftly and arresting a suspect.— Lars-Gunnar Wigemark (@LarsGWigemark) January 6, 2023PAMJE – Qytetarët bllokojnë rrugët në Shtërpcë"
"Pacienti që vdiq pas operimit në QKUK është varrosur pa iu bërë autopsia
Pacientit që vdiq të entjen në në Klinikën e Kardiokirurgjisë të Qendrës Klinike Universitare të Kosovës, pas intervenimit që kishte në zemër, nuk iu është bërë autopsia, merr vesh KALLXO.com nga burimet brenda Prokurorisë së Shtetit.Familja nuk ka kërkuar që trupi i viktimës t’i nënshtrohet autopsisë dhe pas vdekjes e kanë marrë atë për të vazhduar me ceremoninë e varrimit.KALLXO.com merr vesh se një ditë pas vdekjes në Klinikën e Kardiokirurgjisë, E.M. i moshës 63 vjeçare është varrosur më 5 janar rreth orës 14:00 në varrezat e fshatit Shipol të Mitrovicës.Për vdekjen e tij, u.d. Drejtori i Kardiokirurgjisë, Rifat Behramaj dje ka vënë dyshime duke thënë se mjekët që e operuan atë nuk kanë qenë kompetentë dhe nuk e kanë pasur përvojën e duhur.Kirurgu Kushtrim Shala, i cili kreu operacionin për të cilin edhe kishte shkruar në Facebook duke treguar se kjo është hera e parë që operacioni “David” bëhet në QKUK, ka reaguar ndaj komenteve të Behramajt dhe ka shpjeguar rrjedhën e ngjarjes.Ai ka thënë se komentimi i tij lidhur me rastin pa diskutuar fare në kolegjiumet profesionale është joetik, joprofesional dhe kriminal, sepse, sipas tij, ka të bëjë me tendencën për të eliminuar kolegun.Oda e Mjekëve të Kosovës ka nisur hetimet për kirurgun e Qendrës Klinike Universitare të Kosovës (QKUK), Kushtrim Shala dhe drejtorin e Klinikës së Kardiokirurgjisë, Rifat Brahimaj, për të parë mundësitë e shkeljeve profesionale dhe shkeljeve etike pasi që pacienti i operuar kishte vdekur disa orë pas intervenimit.Këtë e ka konfirmuar për KALLXO.com Pleurat Sejdiu nga Oda e Mjekëve të Kosovës.“Kanë nisur hetimet në dy niveleve pas vdekjes së pacientit për mundësinë e shkeljeve profesionale po edhe shkeljeve etike si prej anës së mjekut ashtu edhe të drejtorisë” – tha ai për KALLXO.com.Sejdiu ka sqaruar edhe procedurat se si do të hetohet rasti.“Janë çështje të prokurorit të Odës i cili i merr deklaratat e tyre. Presim edhe raportin prej inspektoratit shëndetësor i cili i mbledhë gjitha dokumentacionet dhe ia dorëzon Odës, kjo është procedura. Pastaj edhe nëse është fut edhe prokuroria e shtetit që siç kemi marr vesh që po, me siguri do të lypet edhe ekspertizë” – u shpreh ai.Sejdiu tha se nuk kanë informacione nëse është bërë autopsia e personit.Ndërkaq, Policia e Kosovës është autorizuar nga Prokurori i Shtetit që t’i ndërmarrin veprimet e nevojshme me qëllim të sqarimit të rastit të vdekjes së një pacienti, i cili vdiq në Qendrën Klinike Universitare të Kosovës.Shënim: Artikulli është edituar në paragrafin e parë. Burimi i informacionit ka qenë nga Prokuroria e Shtetit dhe jo nga familjarët.Kirurgu i QKUK-së e shpërndau si të suksesshëm operacionin, pacienti vdiq pas disa orësh"
"Reagon kirurgu që kreu operacionin “David” në QKUK, kritikon u.d. drejtorin për sulmet ""nga pushimet""
Një pacient, i cili është operuar më 3 janar në Qendrën Klinike Universitare të Kosovës (QKUK), po pretendohet se ka vdekur disa orë pasi që është operuar.Për këtë operacion të rrallë, të quajtur “David”, kishte njoftuar vetë kardiokirurgu Kushtrim Shala. Njoftimin, të shoqëruar me pamje, ai e ka publikuar në Facebook.Por, më pas ka pasur lajme se pacienti kishte vdekur disa orë pas operacionit.Në lidhje me rastin ka reaguar u.d. drejtori i Kardiokirurgjisë, Rifat Brahimaj. Ai për Telegrafin ka thënë se Shala ka kryer një operacion për të cilin është dashur përvoja të cilën nuk e ka pasur dhe se operimi është kryer nga persona jokompetentë.E mjeku Kushtrim Shala ka reaguar lidhur me deklaratën e Brahimajt dhe ka shpjeguar rrjedhën e ngjarjes.Ai ka thënë se komentimi i tij lidhur me rastin pa diskutuar fare në konziliumet profesionale është joetik, joprofesional dhe kriminal, sepse, sipas tij, ka të bëjë me tendencën për të eliminuar kolegun.Drejtori Brahimaj, sipas Shalës, ka qenë në pushim vjetor dhe nuk ka qenë fare prezent dhe nuk pasur idenë për gjendjen e pacientit në pranim, rrjedhën e trajtimit (operacionit) dhe gjendjen në dalje të operacionit e as nuk ka kontaktuar atë si kardiokirurg operator për të kërkuar sqarim për rrjedhën e operacionit.Shala në reagimin e tij në Facebook ka thënë se intervenimi është kryer me sukses bashkë me asistencën e mjekut në gatishmëri dr. Endrit Shala, mirëpo ajo që ka ndodhur te pacienti dhe që, siç thotë Shala, ndodh rëndom te diseksionet e aortës, është çrregullimi i rëndë i faktorëve të koagulimit për shkak të ekstravazimit të gjakut.Ai ka kërkuar që të bëhet autopsia për të parë arsyen e vdekjes dhe ka treguar që familjarëve të pacientit u janë sqaruar të gjitha detajet lidhur me gjendjen e tij dhe arsyet e intervenimit kirurgjik dhe të njëjtit juridikisht kanë pranuar që të kryhet intervenimi.Ajo që ndodh në botë në plot raste të tilla, sipas Shalës, është se jepen faktorë koagulimi në periudhën postoperatore por sipas tij këtë nuk e ka bërë askush në kujdesin intensiv, pasi që Shala e kishte kryer ndërrimin e tij, dhe në rastin më të keq, ai tha substanca të tilla nuk ka fare në QKUK.“Intervenimi është kryer me sukses dhe pacienti është shkëputur nga qarkullimi jashtëtrupor me lehtësi dhe ka dalë në kujdes intensiv stabil hemodinamikisht, madje me shtypje arteriale edhe 130/80. Ajo që ndodh rëndom te diseksionet e aortës është çrregullimi i rëndë i faktorëve të koagulimit për shkak të ekstravazimit të gjakut. Edhe në rastin e tillë kishte dëmtim koagulimi meqë gjatë 10 orëve në vijim, pacienti kishte pasur drenazhë më shumë sesa e tolerohet. Sot në botë në plot raste të tilla jepen faktorë koagulimi në periudhën postoperatore por ja që askush në kujdesin intensiv nuk e kishte ndërmarr një hap të tillë, e në rastin më të keq substanca të tilla nuk ka në QKUK” – ka shkruar Shala.Shala thotë se pacienti ka qenë i monitoruar nga anesteziologu dhe për çfarëdo eventualiteti kirurgjik emergjent, përgjegjës ka qenë kardiokirurgu kujdestar, i cili sipas tij me gjasë nuk e ka parë të arsyeshme revizionin e pacientit.“Sepse kirurgu operon pacientin dhe atë e le nën përkujdesjen e ekipit kujdestar, sepse pas një kujdestarie 24 orëshe në këmbë (si mjek i vetëm në klinikë) dhe me një operacion emergjent me kohëzgjatje disa orëshe gjatë gjithë natës nuk mund të pritet që të vazhdojë akoma ne klinikë ta përcjellë pacientin”- ka thënë ai më tutje.Kardiokirurgu Shala ka folur edhe për rrezikshmërinë e diseksionit akut aortik, prej të cilit ka vuajtur pacienti në fjalë. Ai ka thënë se ajo paraqet emergjencë kardiokirurgjike dhe është jashtëzakonisht vdekjeprurës nëse nuk diagnostikohet dhe trajtohet me kohë.“Përafërsisht 20% e pacientëve me diseksion të aortës vdesin para se të arrijnë në spital. Vdekshmëria për diseksion akut të aortës së patrajtuar arrin 50% në 24 orët e para. Nëse diseksioni shoqërohet me rupture të aortës (siç ka qenë rasti me pacientin ne fjalë) vdekshmëria shkon deri ne 90% ne orët e para.” – ka thënë ai.Shala ka pasur kritika edhe ndaj punës së u.d. drejtorit të Kardiokirurgjisë, Rifat Brahimaj për të cilin ka thënë se është arsyeja e rrënimit dhe problemeve ekzistenciale në Kardiokirurgji, për të cilat thotë se e ka njoftuar Drejtorinë Gjenerale.Ai ka thënë se menaxhmenti në Kardiokirurgji ose duhet të shkarkohet dhe të hetohet rrënjësisht që tani ose të gjithë të tjerët do të shkaterrohen.“Kushtet në të cilat punohet sot në Kardiokirurgji janë minimaliste. Cilësia është larg të pranueshmes dhe kriminaliteti i brendshëm duhet hetuar vërtetë. Duke njohur bekgraundin profesional dhe etik të Rifat Brahimaj nuk quditem për veprimin mjeran të cilin ka zgjedhur ta bëjë, ngase në PSEUDOKARDIOKIRURG me vetëm 16 MUAJ TRAJNIM ME KORRESPODENCË e me vdekshmëri që krahasohet me ato të laboratoreve eksperimentale (ftoj organet e hetuesisë ti shohin dosjet e statistikat) nuk ka aftësi e dijeni profesionale të gjykojë punën e dikujt tjetër. Mjerisht njerëz të tillë vendosen në pozita menaxheriale…” – ka shkruar Shala.Postimit të tij, ai i ka bashkëngjitur një fotografi ku ka shkruar: Në foto Tyrone David (babai i operacionit David-prej te cilit mban emrin) dhe unë (Kushtrim Shala).Ky është postimi i plotë i tij:DISEKSIONI I AORTES ME RUPTURE, GJYKIMI PUBLIK DHE TENTIMI PER ELIMINIMIN PROFESIONAL TIMIN NGA “U.D. DREJTORI” I PUSHIMEVE DHE PREJ PUSHIMEVEPasi nuk mu dha mundësia që të bëj diskutim në kolegjiume profesionale që rëndom bëhen në çdo qendër të mirëfillt kardiokirurgjike,po ju drejtohem edhe unë mediave në cilësinë e Kardiokirurgut operator dhe njëherit kujdestar në kardiokirurgji me daten 03.01.2023. Për dallim nga ushtruesi I detyrës së drejtorit të Kardiokirurgjisë Rifat Brahimaj i cili pa qenë fare prezent dhe pa patur fare idenë për gjendjen e pacientit në pranim, rrjedhën e trajtimit (operacionit) dhe gjendjen në dalje të operacionit, pa kontaktuar fare me mua si kardiokirurg operator dhe pa kërkuar sqarim për rrjedhjen e operacionit (që ka të drejtë t’a bëj në cilësinë e u.d. drejtorit) thërret mediat dhe u flet per operacionin tim e madje dhe këtë e bënë duke qenë në pushim vjetor.Diseksioni akut aortik paraqet emergjencë kariokirurgjike dhe është jashtzakonisht vdekjeprurës nese nuk diagnostikohet dhe trajtohet me kohë. Përafersisht 20% e pacienteve me diseksion te aortes vdesin para se të arrijnë në spital. Vdekshmëria për diseksion akut të aortës të patrajtuar arrin 50% në 24 orët e para. Nëse diseksioni shoqërohet me rupture të aortës (siq ka qene rasti me pacientin ne fjalë) vdekshmëria shkon deri ne 90% ne orët e para.Pas thirrjes për konsultë urgjente nga Kardiologjia, e kam parë pacientin dhe kam vendosur indikaconin për operim emergjent. Pacienti ishte në margjinat e jetës. Ishte në iskemi të të gjitha organeve të trupit, me paralizë të extremiteteve të majta, shok kardiogjen, hypotension (për shkak të tamponadës).Diseksioni I aortes ( çarja) kishte përfshirë aortën në tërë gjatësinë e saj (deri në bifurkacion) edhe enët supraaortike (te dy Arteriet karotide dhe dy arteriet subclavia), si dhe arteriet viscerale .Famijareve u janë sqaruar të gjitha detajet lidhur me gjendjen e tij dhe arsyeshmërinë e intervenimit kirurgjik. Të cilët kanë juridikisht kanë pranuar, që të kryhet intervenimi.Pas përgatitjes për operim kam kërkuar asistencë nga mjeku në gadishmeri dr. Endrit Shala, i cili i është përgjigjur thirjes menjëherë.Pacienti në shok kardiogjen i është nënshtruar indukimit të anestezionit.Kemi filluar operimin. Pas kanulimit aksillar te djathtë (right upper brachial) është bërë hapja e krahërorit ku kemi gjetur tamponadë dhe rupturë të Aortes ascendente (aortic root). Meqë paraprakisht pacienti ishte kanuluar për qarkullim jashtëtrupor (CPB), në këto momente nuk kishte fare rrezik jetë për pacientin përkundër ruptures prezente.Muri I aortës ishte komplet i çarë dhe çarja (tear) kishte ndodhur mu në rrënjë të aortës, mes ostiumit koronar të majtë dhe atij të djathtë. Por që valvula aortale ishte e shëndoshë pa lezione, por me regurgitim masiv, ashtu siç ndodh në pacientët e tillë pothujse çdo herë.Në një konfiguracion të tillë patologjik, duke qenë rrënja e Aortës komplet e shkatërruar, vendosa ta ruaj valvulën aortale sepse ajo ishte e shëndoshë dhe kështu veprohet kudo në botë. Çfarëdo procedurë tjetër që e largon valvulën e shendosh nga pacienti është MALPRAKTIKË ( MALPRACTICE).Andaj intervenimi është kryer me sukses dhe pacienti është shkëputur nga qarkullimi jashtëtrupor me lehtësi dhe ka dalur në kujdes intensiv stabil hemodinamikisht, madje me shtypje arteriale edhe 130/80Ajo që ndodh rëndom tek diseksionet e aortës është çrregullimi i rëndë i faktorëve të koagulimit për shkak të ekstravazimit të gjakut. Edhe në rastin e tillë kishte dëmtim koagulimi meqë gjatë 10 orëve në vijim, pacienti kishte pasur drenazhë më shumë sesa e tolerohet. Sot në botë në plot raste të tilla ipen faktorë koagulimi në periudhën postoperatore por ja që askush në kujdesin intensiv nuk e kishte ndërmarr një hap të tillë, e në rastin më të keq substanca të tilla nuk ka në QKUK.Pacienti ka qenë i monitoruar nga anesteziologu dhe për çfarëdo eventualiteti kirurgjik emergjent, përgjegjës ka qenë kardiokirurgu kujdestar, i cili me gjasë nuk e ka parë të arsyeshme revizionin e pacientit. Sepse kirurgu operon pacientin dhe atë e le nën përkujdesjen e ekipës kujdestare, sepse pas një kujdestarie 24 orëshe në këmbë (si mjek I vetëm në klinikë) dhe me një operacion emergjent me kohëzgjatje disa orëshe gjatë gjithë natës nuk mund të pritet që vazhdoj akoma ne klinikë ta përcjell pacientin.Rastet e tilla të vdekjeve brenda spitalore kërkoj që të bëhet autopsia për të parë arsyen e vdekjes.Poashtu inicimi i çfarëdo hetimi në Kardiokirurgji është mëse i nevojshëm sepse Kardiokirurgjia është në margjinat e ekzistencës.Komentimi i ushtruesit të detyrës së drejtorit aktual të Klinikës lidhur me rastin dhe atë komentim në media pa i diskutuar fare në konziliumet prefesionale, është jo etik, jo profesional, kriminal, sepse ka të bëjë me tendencën për eliminim të kolegut.Unë madje tashmë disa vite kam informuar Drejtorinë Gjenerale për problemet ekzistenciale në Kardiokirurgji. Opinioni po ashtu e di që rrënimi i saj tashmë ka ndodhur prej Rifat Brahimaj. Kushtet në të cilat punohet sot në Kardiokirurgji janë minimaliste. Cilësia është larg të pranueshmes dhe kriminaliteti i brendshëm duhet hetuar vërtetë. Duke njohur bekgraundin profesional dhe etik të Rifat Brahimaj nuk quditem për veprimin mjeran të cilin ka zgjedhur ta bëjë , ngase në PSEUDOKARDIOKIRURG me vetëm 16 MUAJ TRAJNIM ME KORRESPODENCË e me vdekshmëri që krahasohet me ato të laboratoreve eksperimentale (ftoj organet e hetuesisë ti shohin dosjet e statistikat ) nuk ka aftësi e dijeni profesionale të gjykoj punën e dikujt tjetër. Mjerisht njerëz të tillë vendosen në pozita menaxheriale…Menaxhmenti në Kardiokirurgji ose duhet të shkarkohet dhe të hetohet rrënjësisht që tani ose të gjithë ne të tjerët do të shkaterrohemi.Tjetersimi i këtij postimi do ketë pasoja ligjore! Mund te botohet vetëm si i plotë!P.s.Në foto Tyrone David (babai i operacionit David-prej te cilit mbanë emrin) dhe unë (Kushtrim Shala)"
"Shoqata e të Drejtave të Pacientëve kërkon nga Oda e Mjekëve trajtim të rastit të vdekjes së pacientit pas operimit në QKUK
Besim Kodra nga Shoqata e të Drejtave të Pacientëve në Kosovë ka reaguar për rastin e vdekjes së pacientit në QKUK disa orë pas operimit.Pamje nga operacioni ka shpërndarë në rrjete sociale kirurgu Kushtrim Shala, sipas të cilit operacioni “David” është bërë për herë të parë në Kosovë.Kodra ka thënë se Oda e Mjekëve të Kosovës duhet ta trajtojë seriozisht këtë rast.“OMK duhet ta trajtojë seriozisht këtë rast … sidomos pas deklaratës së drejtorit të klinikës! Nëse gjenden shkelje atëherë kemi të bëjmë me vepër penale.  Në shëndetësi komplikimet gjithmonë mund të jenë pjesë e procesit të trajtimit … por, eksperimente me njerëz nuk guxojnë me u bë!” – ka shkruar ai në Facebook.Të mërkurën, kirurgu Shala e ka paraqitur si sukses operacionin “David” te një pacient, duke thënë se është i pari i tillë që po realizohet në QKUK. Mirëpo, Telegrafi raportoi se disa orë më vonë, pacienti ka vdekur.Drejtori i Shërbimit të Kardiokirurgjisë, Rifat Brahimaj, ka thënë për Telegrafin se Shala ka kryer një operacion për të cilin është dashur përvoja të cilën nuk e ka pasur.Ai tutje ka thënë se ka kërkuar që ky rast të hetohet, ndërsa ka deklaruar se në koordinim me drejtorinë e SHSKUK-së do të merren masat e nevojshme.“Duhet të hetohet pse është kryer një operacion i tillë nga një kirurg i cili nuk ka pasur përvojë. Ju e dini se është e ndaluar me rregullore të ShSKUK-së publikimi i rasteve të tilla. Kjo është shkelja e parë që e kanë bërë mjekët dhe sigurisht se duhet të merren masa. Duhet po ashtu të bëhet një vlerësim i rastit”.Shërbimi Spitalor dhe Klinik Universitar i Kosovës ka thënë se drejtorët e klinikave janë të njoftuar që nuk u lejohet publikimi i shkrimeve, fotografive dhe materialeve të tjera nga institucionet ku punojnë, pa autorizim paraprak nga Zyra për Medie dhe Marrëdhënie me Publikun në SHSKUK, prandaj, sipas institucionit, drejtori i Shërbimit të Kardiokirurgjisë ka obligim që të ndërmarrë masat konform legjislacionit në fuqi për mosrespektim të kësaj urdhërese.KALLXO.com ka dërguar pyetje lidhur me rastin edhe në Ministrinë e Shëndetësisë, por deri në publikimin e këtij artikulli nuk ka pranuar përgjigje."
"Kirurgu i QKUK-së e shpërndau si të suksesshëm operacionin, pacienti vdiq pas disa orësh
Kirurgu i Qendrës Klinike Universitare të Kosovës (QKUK), Kushtrim Shala, e ka shpërndarë një operacion si të suksesshëm në rrjetet sociale, por në fakt pacienti ka ndërruar jetë disa orë pas intervenimit.Të mërkurën, Shala e ka paraqitur si sukses operacionin “David” te një pacient me diseksion akut të aortës dhe rupturë në nivel të rrënjës së saj. Siç ka thënë vetë ai në postimin e tij në Facebook, ky është nga operacionet e rralla që kryhet kryesisht në qendra te mëdha me volum dhe eksperiencë afatgjatë dhe të specializuara për kirurgjinë e aortës.Por, në fakt, operacioni nuk ka pasur sukses, pasi pacienti ka vdekur pas disa orësh.Drejtori i Klinikës së Kardiokirurgjisë, Rifat Brahimaj, ka thënë se Shala ka kryer një operacion për të cilin është dashur përvoja të cilën nuk e ka pasur.Ai për Telegrafin tha se ka kërkuar që ky rast të hetohet, ndërsa ka deklaruar se në koordinim me drejtorinë e ShSKUK-së do të merren masat e nevojshme.“Duhet të hetohet pse është kryer një operacion i tillë nga një kirurg i cili nuk ka pasur përvojë. Ju e dini se është e ndaluar me rregullore të ShSKUK-së publikimi i rasteve të tilla. Kjo është shkelja e parë që e kanë bërë mjekët dhe sigurisht se duhet të merren masa. Duhet po ashtu të bëhet një vlerësim i rastit”.“Pacientët mund të vdesin nga komplikime edhe në rastet më të lehta, por në këtë rast është kryer një procedurë nga persona jokompetentë. Ata kanë licencën e kardiokirurgut dhe ne nuk mund t’i ndalojmë të kryejnë operacione ose t’ju tregojmë se cilat operacione t’i kryejnë, por duhet të shikohet rasti dhe të merren masa”, është shprehur Brahimaj.Lidhur me rastin për Telegrafin janë deklaruar edhe nga ShSKUK-ja.Në përgjigjen e tyre thuhet se “të gjithë drejtorët e klinikave, spitaleve të përgjithshme dhe njësive tjera në kuadër të ShSKUK-së, disa herë janë të njoftuar përmes Urdhëresës, në formë të Qarkores Informative, nga menaxhmentet në të kaluarën, por edhe tani, se e kanë të ndaluar publikimin e shkrimeve, fotografive dhe materialeve tjera nga institucionet ku punojnë, pa autorizim paraprak nga Zyra për Medie dhe Marrëdhënie me Publikun në ShSKUK”.“Kjo me qëllim që informatat që publikohen të jenë konform kritereve të përcaktuara etike dhe profesionale. Secili drejtor i institucionit, në këtë rast edhe drejtori i Shërbimit të Kardiokirurgjisë, ka obligim që të ndërmarrë masat konform legjislacionit në fuqi, për mosrespektim të kësaj urdhërese”, thuhet tutje.Telegrafi ka provuar të kontaktojë edhe me kirurgun Kushtrim Shala, por i njëjti ka qenë i paqasshëm./Telegrafi/"
"Nëntë fakte rreth çrregullimit të spektrit të autizmit
Çrregullimi i spektrit të autizmit (ASD) është një gjendje e zhvillimit të trurit që ndikon në mënyrën se si një person percepton dhe socializohet me njerëzit e tjerë, duke ndikuar në komunikimin dhe ndërveprimin. Si një “spektër”, çrregullimi ndryshon në ashpërsinë dhe llojet e simptomave, dhe përfshin kushte nën një ombrellë që dikur mendohej se ishin të ndara nga njëra-tjetra.Rreth 1% e popullsisë globale, ose 75 milionë njerëz, janë me ASD, sipas Qendrave për Kontrollin dhe Parandalimin e Sëmundjeve (CDC).Pavarësisht përhapjes, keqkuptimet rreth ASD janë të shumta. Më poshtë po i listojmë nëntë fakte që mund të mos i dini rreth ASD-së – duke përfshirë simptomat, mënyrën se si diagnostikohen fëmijët dhe trajtimet e disponueshme.Fëmijët mund të jenë shumë të vegjël kur diagnostikohenËshtë e mundur që fëmijët deri në 18 muajsh të diagnostikohen me ASD, sipas MedlinePlus. Por shumica e diagnozave ndodhin në moshën 24 muajshe ose më të vjetër, në të cilën pikë diagnoza konsiderohet e besueshme.“Para kësaj, fëmijët me autizëm do të shfaqin deficite në komunikimin social, por është i përshtatshëm për moshën e tyre”- tha Alycia Halladay, shefe e shkencës në Fondacionin e Shkencave të Autizmit në New York City.Nuk ka asnjë test mjekësor ose gjaku për ASD, kështu që ofruesit e kujdesit shëndetësor zakonisht e vlerësojnë sjelljen e një fëmije përmes një shqyrtimi zhvillimor dhe një vlerësimi gjithëpërfshirës diagnostikues, i cili mund të përfshijë dëgjimin, shikimin dhe testet neurologjike. Ofruesi mund të rekomandojë gjithashtu një vizitë pasuese te një specialist, si p.sh., tek një pediatër zhvillimor.Ka një gamë të gjerë simptomashSimptomat e ASD mund të ndryshojnë shumë, në varësi të individit. Për disa njerëz, simptomat e çrregullimit janë të lehta; për të tjerët, ato mund të jenë më të theksuara.Në përgjithësi, simptomat e ASD kanë tendencë të përfshijnë aftësi komunikimi dhe sjellje sociale, të tilla si vështirësia në njohjen e qëllimeve dhe ndjenjave të të tjerëve ose mosbërja e kontaktit me sy, sipas Autism Speaks.Fëmijët me ASD gjithashtu mund të përsërisin disa sjellje (të tilla si përplasja e duarve) pa pushim, ose mund të fiksohen pas një lodre të caktuar. Mungesa e aftësive verbale është një tjetër nga simptomat më të njohura – afërsisht 40% e njerëzve me autizëm janë joverbalë, sipas Autism Speaks – por kjo nuk ndodh në çdo rast.Shenja të tjera të ASD-së tek fëmijët përfshijnë të qenit tepër të ndjeshëm ndaj zhurmës, të lëshuarit zemërime të forta, mosreagimi kur u flitet, të shfaqurit e mosinteresimit për objekte interesante ose mosluajtja me lojëra “shtirëse” deri në 18 muajsh.Prevalenca duket se po rritetSipas një raporti të Përmbledhjeve të Mbikëqyrjes MMWR të vitit 2021, prevalenca e ASD është rritur nga 1 në 150 fëmijë të diagnostikuar në 1 në 44 që nga viti 2000. Ka mosmarrëveshje midis ekspertëve nëse kjo rritje reflekton apo jo më shumë njerëz që kanë ASD ose më shumë diagnoza për shkak të rritjes së ndërgjegjësimit dhe ekzaminimeve.Megjithatë, nevojiten më shumë kërkime për të përcaktuar se çfarë saktësisht fshihet pas këtyre shifrave.Djemtë kanë më shumë gjasa të diagnostikohenÇrregullimet e spektrit të autizmit janë rreth katër herë më të zakonshme tek djemtë sesa tek vajzat. Një në 27 djem u raportua se kishte ASD, krahasuar me 1 në 116 vajza, sipas Autism Speaks. Dhe megjithëse djemtë kanë tendencë të diagnostikohen më herët dhe më shpesh se vajzat, provat po shtohen se numri i rasteve të ASD tek vajzat është i nëndiagnostikuar.Një studim i majit 2018 i botuar në Journal of Autism and Developmental Disorders eksploroi dallimet e bazuara në gjini kur bëhej fjalë për prezantimin e ASD tek vajzat. Studiuesit diskutuan pabarazinë e hendekut të diagnozës midis vajzave dhe djemve, por gjithashtu vunë në dukje se si vajzat dihet se kanë simptoma të kamufluara – shenja të ASD që mungojnë në vlerësime – duke rezultuar në nëndiagnozën e tyre.Autizmi mund të fillojë para lindjesShkencëtarët nuk e dinë saktësisht se çfarë e shkakton autizmin. Shumica e ekspertëve pajtohen se një kombinim i faktorëve gjenetikë dhe mjedisorë rrit rrezikun e zhvillimit të ASD tek një fëmijë, sipas MedlinePlus.Për më tepër, ka prova të reja që fëmijët mund të fillojnë të zhvillojnë ASD para se të lindin. Prindërit e moshuar kanë një shans më të lartë për të pasur një fëmijë me ASD, sipas Autism Speaks, dhe një person ka më shumë gjasa të ketë ASD nëse ka një vëlla ose motër me këtë çrregullim.Njerëzit me autizëm kanë më shumë gjasa të kenë sëmundje të tjera shëndetësoreNjerëzit me çrregullime të spektrit autik kanë një rrezik më të madh të kontraktimit të sëmundjeve të tjera shëndetësore gjithashtu. Studiuesit zbuluan se shumë të rritur me ASD mund të kenë sëmundje të tjera, të tilla si kapsllëku, obeziteti, pagjumësia dhe epilepsia, sipas një studimi të vitit 2021 të botuar në Revistën Review of Autism and Developmental Disorders.Gjithashtu, ASD mund të shoqërohet me kushte të caktuara gjenetike, të tilla si sindroma Angelman, një çrregullim zhvillimi; Sindroma Rett, një çrregullim i rrallë neurologjik; dhe sindroma e brishtë X, e cila shkakton sfida intelektuale, sipas CDC. Njerëzit me ASD mund të jenë gjithashtu më të prirur ndaj çështjeve të tilla si ankthi, çrregullimi i mungesës së vëmendjes/hiperaktivitetit (ADHD), depresioni, problemet e gjumit, alergjitë dhe problemet e stomakut.Vaksinat nuk shkaktojnë autizëmVaksinat nuk shkaktojnë ASD, thotë raporti nga Brown University Child and Adolescent Behavior Letter 2021.Edhe pse disa njerëz mund të vazhdojnë të mos pajtohen, studim pas studimi shkencor ka konfirmuar se nuk ekziston asnjë lidhje.Teoria filloi së pari pas një studimi të vogël të vitit 1998 i cili pretendonte se kishte gjetur një lidhje midis autizmit dhe vaksinës së fruthit, shytave dhe rubeolës (MMR). Por ky studim u konsiderua me të meta dhe u tërhoq nga revista që e botoi fillimisht.Ndërhyrja e hershme është çelësiNuk ka ilaç për ASD, por ndërhyrja e hershme mund t’i ndihmojë njerëzit t’ia dalin pavarësisht se e kanë këtë gjendje.Analiza e aplikuar e sjelljes (ABA) dhe terapitë profesionale, të të folurit dhe fizike përdoren shpesh në trajtim. ABA ka provuar të jetë një qasje efektive dhe funksionon duke i identifikuar arsyet pse fëmijët janë të përfshirë në sjellje. Për shembull, zemërimi dhe përplasja e duarve shpesh shkaktohen nga zhgënjimi që nuk jeni në gjendje t’i shprehni se jeni të uritur.Gjithashtu, terapia përfshin metodat e mësimdhënies së ndërveprimit social, siç është krijimi i kontaktit më të mirë me sy. Medikamente, të tilla si ilaqet kundër depresionit, ilaçet kundër konvulsioneve ose stimuluesit, ndonjëherë përshkruhen për t’i trajtuar gjendjet që mund të ndodhin së bashku me ASD, të tilla si ankthi, ADHD, epilepsia ose depresioni./Health.comPërgatiti: Nuhi Shala"
"Pamje nga QKUK, fëmijë të lënduar nga mjetet piroteknike
Dora e lënduar e një fëmije është vendosur nga mjekët nën lëkurën e barkut të tij dhe do të qëndrojë aty për 3-4 javë, për shkak të mungesës së indit lëkuror. Me këtë procedurë, mjekët synojnë t’i shpëtojnë gishtërinjtë e lënduar nga mjetet piroteknike.Në videon më poshtë mund t’i shihni edhe pamjet.Përveç tij, edhe 2 fëmijë të tjerë, të tre nën moshën 10-vjeçare, po trajtohen në Klinikën e Kirurgjisë Plastike për shkak të lëndimeve të ngjashme.“Ne këtu i kemi të pranuar 3 fëmijë. Njëri ka qenë para datës 31 edhe 2 fëmijë janë të pranuar më 31 dhjetor, të lënduar nga mjetet piroteknike. Janë të lënduar në gishtërinjtë e shuplakës së duarve dhe kanë nevojë për trajtim të mëtutjeshëm ende në Klinikën tonë”- tha Agim Berisha, kirurg në këtë Klinikë.Kirurgu tregoi se invaliditeti është madhor dhe i përjetshëm, ku përveç lëndimeve, ata kanë pësuar edhe djegie e amputim (këputje) të gishtërinjve.“Mbesin me shenja, me vraga, me mungesë të falangave. Amputime të gishtërinjve që janë raste shumë të rënda. Plus kur llogaritet mosha e fëmijëve, invaliditeti është shumë i rëndë për familjen, për pacientin. Është e vështirë edhe për mjekët me u trajtu”- tha Berisha.Në natën e ndërrimit të motmoteve në QKUK kanë kërkuar ndihmë mbi 20 pacientë, për dëmtime të shkaktuara nga mjetet piroteknike. .Berisha tha se edhe pse kohëve të fundit është zvogëluar numri i këtyre pacientëve ai vazhdon të jetë i lartë.Komuna e Prishtinës kishte ndaluar përdorimin e mjeteve piroteknike në vende të hapura publike ndërmjet datave 25 dhjetor 2022 – 3 janar 2023."
"Francë: Prezervativë falas për të rinjtë dhe kontracepsion urgjent falas për të gjitha gratë
Prezervativët falas tani janë në dispozicion për të rinjtë nën moshën 26 vjeç në farmacitë franceze, si pjesë e asaj që presidenti francez Emmanuel Macron e ka quajtur “një revolucion të vogël në kujdesin shëndetësor parandalues”.Strategjia e re shëndetësore, e cila ka si qëllim frenimin e përhapjes së sëmundjeve seksualisht të transmetueshme (STD) midis të rinjve në Francë, hyri në fuqi më 1 janar të këtij viti dhe u njoftua nga presidenti Macron në dhjetor të vitit të kaluar. Fillimisht synohej për moshat 18-25 vjeç, por më vonë u përfshi edhe për të miturit.Kontracepsioni urgjent gjithashtu do të jetë i disponueshëm falas për të gjitha gratë pa recetë që nga 1 janari, sipas një postimi në Twitter nga zëdhënësi i qeverisë Olivier Veran të hënën.Që nga 1 janari i vitit 2022, gratë franceze nën moshën 26 vjeç kishin tashmë qasje në kontracepsion falas. Kjo përfshinte konsultime me mjekë ose mami dhe procedura mjekësore të lidhura me kontraceptivin e tyre të zgjedhur.Vendimet e fundit vijnë pasi autoritetet shëndetësore vlerësojnë se shkalla e sëmundjeve seksualisht të transmetueshme në Francë ka shënuar rritje me rreth 30% në vitet 2020 dhe 2021, njofton agjencia e lajmeve Reuters.“Është një revolucion i vogël në kujdesin shëndetësor parandalues. Është tejest me rëndësi që të rinjtë tanë të mbrohen gjatë marrëdhënieve seksuale”, ka deklaruar Macron në dhjetor të vitit të klauar./CNNPërgatiti: Nuhi Shala"
"Nevoja për vitaminën D gjatë dimrit
Njerëzit kanë nevojë për këtë vitaminë më shumë në dimër dhe ka më pak mundësi për ta marrë atë në mënyrë natyrale, andaj suplementet e vitaminës D mund të jenë zgjidhja.Vitamina D na ndihmon të luftojmë infeksionet, si dhe të reduktojmë inflamacionin.Cilat ushqime janë të pasura me vitaminë D?Peshku i yndyrshëm është i pasur me vitaminë D dhe për këtë arsye rekomandohet në menynë ditore gjatë dimrit.Tuna dhe sardelet mund të jenë një mëngjes i mirë në kombinim me një nga sallatat. Nga ana tjetër, filetoja e tonit mund të jetë një darkë shumë e shijshme, me një anë perimesh.Së bashku me këtë ushqim, një tjetër burim i shkëlqyer i vitaminës D janë kërpudhat. Mund t’i hani në mënyra të ndryshme, të pjekura, me vezë, si salcë për makarona ose si pjatë anësore me mish.Për një kohë të gjatë, hulumtimet kanë treguar se karakteristika kryesore e vitaminës D është forcimi i kockave dhe sistemit skeletor. Megjithatë, pas vitit 1980, shkencëtarët zbuluan se vitamina D luan një rol të rëndësishëm në ndërtimin e imunitetit, në qelizat e sistemit imunitar.Pse na mungon kjo vitaminë në dimër?Përgjigja është mjaft e thjeshtë – ne kalojmë më pak kohë jashtë. Pa marrë parasysh se sa kohë keni lënë mënjanë për të bërë ski dhe për të shijuar dëborën, ajo shpesh zbret në disa ditë pushim. Mirëpo, edhe ai qëndrim nuk mjafton, sepse mbroni plotësisht nga rrezet e diellit me veshje dimërore, kapele, shalle dhe doreza.Fytyra është e vetmja pjesë e ekspozuar e trupitDoza ditore e rekomanduar e kësaj vitamine ndryshon sipas vendit, kështu që diapazoni është nga 200 në 2000 IU. Ajo që është e rëndësishme është të konsultoheni me mjekun tuaj, pasi dozat e tepërta të vitaminës D mund të jenë toksike. Në dimër ju duhet patjetër kjo vitaminë, mjafton të përcaktoni dozën që do të merrni.Shumë ekspertë nuk sugjerojnë më ekspozimin në diell për një periudhë më të gjatë kohore sepse është vërtetuar se rrezet e diellit kanë rrezatim të dëmshëm UV që çon në ndryshime në lëkurë, kancer ose probleme të tjera të vogla, si ekzema, dermatiti dhe të ngjashme. Prandaj, vitamina D në formën e një suplementi mund të jetë një zëvendësues i mirë dhe i sigurt për marrjen e nevojshme të kësaj vitamine.Hulumtimet kanë treguar gjithashtu se marrja e vitaminës D gjatë ditëve të dimrit forcon trupin për të gjithë vitin. Rezultatet treguan se kishte më pak inflamacione, ftohje dhe infeksione të rënda me viruse dhe grip./RTV 21"
"Shkencëtarët e kanë zhvilluar një test gjaku për sëmundjen e Alzheimerit
Shkencëtarët e kanë zhvilluar një test gjaku për ta diagnostikuar sëmundjen e Alzheimerit pa pasur nevojë për imazhe të shtrenjta të trurit ose një vrimë të dhimbshme lumbare, ku një mostër e lëngut cerebrospinal (CSF) merret nga pjesa e poshtme e shpinës. Nëse vërtetohet, testi mund të mundësojë diagnozë më të shpejtë të sëmundjes, që do të thotë se terapitë mund të fillojnë më herët.Alzheimer është forma më e zakonshme e demencës, por diagnoza mbetet sfiduese – veçanërisht gjatë fazave të hershme të sëmundjes.Udhëzimet aktuale rekomandojnë zbulimin e tre markerëve të veçantë: akumulimet jonormale të proteinave amiloide dhe tau, si dhe neurodegjenerimin – humbja e ngadaltë dhe progresive e qelizave neuronale në rajone të caktuara të trurit. Kjo mund të bëhet përmes një kombinimi të imazhit të trurit dhe analizës CSF. Megjithatë, një punksion lumbal mund të jetë i dhimbshëm dhe njerëzit mund të përjetojnë dhimbje koke ose dhimbje shpine pas procedurës, ndërsa imazhi i trurit është i shtrenjtë dhe kërkon një kohë të gjatë për t’u planifikuar.Profesor Thomas Karikari nga Universiteti i Pittsburgh, në Pensilvani, SHBA, i cili u përfshi në studim, thotë se “shumë pacientë, madje edhe në SHBA, nuk kanë qasje në MRI dhe skaner PET. Aksesueshmëria është një çështje madhore.”Zhvillimi i një testi gjaku të besueshëm do të ishte një hap i rëndësishëm përpara. “Një test gjaku është më i lirë, më i sigurt dhe më i lehtë për t’u administruar dhe mund ta përmirësojë besimin klinik në diagnostikimin e Alzheimerit dhe përzgjedhjen e pjesëmarrësve për provat klinike dhe monitorimin e sëmundjes,” tha Karikari.Megjithëse testet aktuale të gjakut mund të zbulojnë me saktësi anomalitë në proteinat amiloide dhe tau, zbulimi i shënuesve të dëmtimit të qelizave nervore që janë specifike për trurin ka qenë më i vështirë. Karikari dhe kolegët e tij në mbarë botën u fokusuan në zhvillimin e një testi gjaku të bazuar në antitrupa që do të zbulonte një formë të veçantë të proteinës tau të quajtur tau që rrjedh nga truri, e cila është specifike për sëmundjen e Alzheimerit.Ata e testuan atë në 600 pacientë në faza të ndryshme të Alzheimerit dhe zbuluan se nivelet e proteinës lidheshin mirë me nivelet e tau në CSF dhe mund ta dallonin me besueshmëri Alzheimerin nga sëmundjet e tjera neurodegjenerative. Nivelet e proteinave gjithashtu korrespondonin ngushtë me ashpërsinë e pllakave amiloide dhe tau ngatërresat në indet e trurit nga njerëzit që kishin vdekur nga Alzheimer. Hulumtimi është publikuar në revistën Brain.Hapi tjetër do të jetë vërtetimi i testit në një gamë më të gjerë pacientësh, duke i përfshirë ata me prejardhje të ndryshme racore dhe etnike, dhe ata që vuajnë nga faza të ndryshme të humbjes së kujtesës ose simptoma të tjera të mundshme të demencës.Profesor Karikari gjithashtu shpreson që monitorimi i niveleve të tau që rrjedh nga truri në gjak mund ta përmirësojë hartimin e provave klinike për trajtimet e Alzheimerit./The GuardianPërgatiti: Nuhi Shala"
"MSH-ja e shqetësuar me disa vendime të OSHP-së për prokurim të baranve
Ministria e Shëndetësisë ka shprehur shqetësim lidhur me disa vendime të Organit Shqyrtues të Prokurimit.Përmes këtyre vendimeve, sipas MSH-së, OSHP po tenton të lejojë prokurimin e barnave pa Autorizim të Marketingut në Kosovë.“Ministria e Shëndetësisë e Republikës së Kosovës, shpreh shqetësimin e thellë në lidhje me disa vendime të Organit Shqyrtues të Prokurimit (Vendimet nr. 397, 409/22, Vendimin nr. 425/22 dhe Vendimin nr. 596/22) përmes të cilave vendime të kundërligjshme, OSHP po tenton të lejojnë prokurimin e barnave pa Autorizim të Marketingut në Kosovë, përkundër se kjo është e ndaluar shprehimisht me Ligjin Nr. 04/L -190 për Produkte dhe Pajisje Medicinale. Autorizimi për Marketing është Leje e dhënë nga Agjencia e Kosovës për Produkte dhe Pajisje Medicinale për aprovimin e barit për treg bazuar në plotësimin e kërkesave për kualitet, siguri dhe efikasitet për përdorim human në tretmanin terapeutik”- thuhet në njoftim e MSh-së.MSH ka potencuar se të gjitha vendimet i ka kundërshtuar nëpërmjet padive gjyqësore dhe ka kërkuar pezullimin e vendimeve.“Ministria e Shëndetësisë njofton opinionin publik se të gjitha këto vendime i ka kundërshtuar nëpërmjet padive gjyqësore dhe ka kërkuar pezullimin e vendimeve deri në nxjerrjen e vendimit përfundimtar gjyqësor, e që jemi të bindur se gjykata do t’i konsiderojë si të kundërligjshme” – thuhet në reagimin e Ministrisë së Shëndetësisë.MSH thotë se nëse zbatohen vendimet e OSHP-së, do të lejohej importi i pakontrolluar të barnave në vend dhe për çdo efekt të padëshiruar të barnave askush nuk do të mund të mbahet përgjegjës.“Rreziku që i kanoset përdoruesve të barnave pa Autorizim Marketing është i lartë, pasi që në rast se ne zbatojmë vendimet e lartëcekura të OSHP-së, atëherë Republika e Kosovës efektivisht do të lejonte importin e pakontrolluar të barnave në vendin tonë dhe për çdo efekt të padëshiruar të barnave askush nuk do të mund të mbahet përgjegjës. Ky Autorizim është kusht bazik i patejkalueshëm për verifikimin e sigurisë, cilësisë dhe efikasitetit të barnave”- bëhet e ditur në njoftim.Ministria thekson se si institucion, është autoriteti që harton politikat dhe monitoron zbatimin e tyre.“Si autoritet i tillë nuk do të lejojmë në asnjë rrethanë që në Republikën e Kosovës të vendoset në pikëpyetje protokolli bazik i kontrollit të qarkullimit të barnave. Rikujtojmë që kjo nuk është një çështje komerciale, por një çështje thelbësore e mandatit të Ministrisë së Shëndetësisë dhe agjencive të saj”- thuhet në reagim.Më tej, në reagimin e ministrisë është thënë se raportimi i anëtarëve të Bordit të OSHP para Komisionit parlamentar për Buxhet dhe Financa, ka qenë shqetësues për MSH-në.“Veçanërisht, shqetësues për Ministrinë e Shëndetësisë ishte raportimi i anëtarëve të Bordit të OSHP para Komisionit parlamentar për Buxhet dhe Financa, ku u diskutua edhe për këtë çështje, dhe nga anëtarët e OSHP-së u tentua që të paraqiten të dhëna të pasakta me pasojë vendosjen në lajthitje të anëtarëve të këtij komisioni, me arsyetimin se vlerësimi i OSHP-së është thjeshtë procedural”- është shprehur MSH-ja. "
"Shenjat dhe simptomat e gurëve në veshka
Gurët në veshka janë masa të forta që mund të zhvillohen në veshkat tuaja. Kalciumi dhe mineralet e tjera në urinë mund të kristalizohen, duke formuar gurë që variojnë në madhësi nga kokrra të ngjashme me rërën deri te guralecat e vogla apo edhe copa të ngjashme me zhavorr.Një sërë faktorësh mund të çojnë deri në formimin e gurëve në veshka. Për shembull, disa kërkime e lidhin suplementin me dozë të lartë të vitaminës C me një rrezik në rritje të gurëve në veshka tek meshkujt. Përdorimi i antibiotikëve gjithashtu mund të luajë rol.Ndërkohë që gurët janë zakonisht të imët, kalimi i tyre mund të çojë në dhimbje të jashtëzakonshme. Por kjo nuk është simptoma e vetme. Shenjat më të zakonshme të gurëve në veshka po i japim si më poshtë:Shenjat dhe simptomat e zakonshmeNë disa raste, gurët e vegjël në veshka mund të kalojnë pa dhimbje. Por nëse gurët në veshka e bllokojnë rrjedhjen e urinës ose vendosen në ureterë – rrugëkalimet e ngushta ku urina lëviz nga veshka në fshikëz – ata mund të shkaktojnë një sërë efektesh anësore të pakëndshme.DhimbjeDhimbja e gurëve në veshka shpesh përshkruhet si torturuese, që përputhet ose tejkalon dhimbjen që shoqëron e lindjen e një fëmije.Një studim i vogël u kërkoi grave që kishin lindur fëmijën ta krahasonin dhimbjen e asaj përvoje me dhimbjen e një guri në veshka që e bllokonte traktin e tyre urinar. Shumica e pjesëmarrësve e konsideruan dhimbjen e një guri, më të keqe se sa dhimbja gjatë lindjes. Në të njëjtin studim, shumica e meshkujve e përshkruan gurin në veshka si dhimbjen më të keqe që kishin përjetuar ndonjëherë, dhe shumica e tyre gjithashtu besonin se niveli i dhimbjes ishte më i vogël se lindja ose i ngjashëm me të.Dhimbja nga gurët në veshka mund të ndihet si ngërçe të forta ose dhimbje të mprehta. Dhimbja mund të vijë në valë – të rënda në një moment, duke u dobësuar në tjetrën. Dhe mund të ndodhë në disa vende, duke përfshirë barkun, anën e shpinës dhe ijën tuaj. Gjak në urinëNë rast se urina juaj largohet nga nuanca e saj e zakonshme e verdhë dhe është rozë, e kuqe ose kafe, kjo e tregon praninë e gjakut në urinë. Është një nga simptomat e zakonshme që lidhet me gurët në veshka.Gjaku në urinë quhet hematuria. Ndonjëherë ky gjak është i dukshëm me sy të lirë, dhe herë të tjera është i dukshëm vetëm me mikroskop. Mund të tregojë një sërë kushtesh, kështu që vetëm kjo simptomë nuk tregon domosdoshmërisht praninë e gurëve.Problem me uriniminKur keni gurë në veshka, mund të përjetoni ndryshime në zakonet tuaja urinare. Këto mund të përfshijnë:Të përziera dhe të vjellaDhimbja mund të ndodhë në bark, por të përzierat dhe të vjellat janë të vetmet simptoma të tjera të tipit gastrointestinal që i shoqërojnë gurët në veshka. Këto simptoma janë të mundshme një reagim ndaj dhimbjes.Temperatura – shpesh e shoqëruar me të dridhura – është një tjetër simptomë e mundshme e gurëve në veshka. Është gjithashtu një tregues se ju mund të keni një infeksion të traktit urinar (UTI). Kërkoni menjëherë kujdes mjekësor nëse keni ethe dhe dhimbje midis barkut dhe shpinës – ky kombinim është një shenjë e mundshme e një UTI, e cila mund të përparojë shpejt në sepsë, një infeksion kërcënues për jetën.Kur duhet konsultuar profesionistin e kujdesit shëndetësorGurët në veshka janë një nga arsyet më të zakonshme të vizitave në urgjencë. Në varësi të madhësisë dhe vendndodhjes së tij, mund t’ju duhet trajtim për ta hequr ose thyer gurin, si dhe ilaçe për lehtësimin e dhimbjes.Nëse dhimbja juaj nuk është aq e madhe, kontaktoni kujdesin shëndetësor. Së bashku me simptomat tuaja, mjekët e kujdesit shëndetësor mund të kryejnë teste imazherike si ultratinguj dhe rreze X, së bashku me analizat e gjakut dhe urinës, për të diagnostikuar gjendjen tuaj.PërmbledhjeGurët në veshka mund të shkaktojnë dhimbje dhe simptoma të tjera të pakëndshme. Ndërkohë që disa gurë kalojnë vetë, të tjerë mund të kërkojnë trajtim, veçanërisht nëse një gur e bllokon një ureter ose keni shenja infeksioni./Health.com "
"(Mos) përfillja e zëvendësimit të orëve të humbura gjatë grevës
Në tetor të vitit 2022, Ministria e Arsimit, Shkencës, Teknologjisë dhe Inovacionit (MASHTI) kishte njoftuar për vendimin për të ndryshuar kalendarin e vitit shkollor 2022-23, për shkak të 22 ditëve të pambajtura të mësimit gjatë muajit shtator 2022, si pasojë e grevës së mësimdhënësve.Sipas këtij vendimi të MASHTI-t ishte paraparë që të punohet ditëve të shtune, ku sa i përket vitit 2022 ka qenë e paraparë që në muajin tetor, 2022 mësimi mbahej më datat 15.10.2022, 22.10.2022 dhe 29.10.2022; në muajin nëntor, 2022 mësimi të mbahej më datat 12.11.2022 dhe 26.11.2022, ndërsa në muajin dhjetor, 2022 mësimi të mbahej më datat 10.12.2022 dhe 24.12.2022.Mirëpo, Vjollca Shala, nënkryetare në Sindikatën e Bashkuar e Arsimit, Shkencës dhe Kulturës së Kosovës (SBASHK) ka thënë se pavarësisht këtij vendimi të MASHTI-t, ditëve të shtuna, në shumicën e shkollave të Kosovës nuk është zhvilluar procesi mësimor.“Orët e humbura gjatë grevës sipas kontratës të nënshkruar mes SBASHK-ut dhe MASHTI-t thuhet se nuk zëvendësohen. Andaj, mësimdhënësit duke e ditur dhe njohur kontratën kolektive nuk kanë shkuar në vendin e tyre të punës për zëvendësim të orëve të humbura gjatë grevës, ditëve të shtuna” – ka thënë Shala në një pronocim për KALLXO.com.Ajo tutje përmendur se edhe prindërit kanë kërkuar që orët e humbura gjatë grevës të mos zëvendësohen ditëve të shtuna andaj edhe shumica e prindërve nuk i kanë dërguar fëmijët në shkolla në ato ditë.Vetëm pak ditë pasi kalendari i ri i vitit të ri shkollor 2022/2023 ishte bërë publik, Ministrja e Arsmit, Shkencës, Teknologjisë dhe Inovacionit (MASHTI), Arbërie Nagavcit kishte deklaruar para mediave se inspektorët e arsimit do të dalin në terren për të mbikëqyrur zbatimin e mbajtjes së mësimit nëpër shkolla për zëvendësimin e orëve të humbura gjatë grevës.Ndër të tjera, Nagavci kishte thënë se mosmbajtja e orëve është vepër penale.Porse, nënkryetarja e SBASHK-ut ka thënë për KALLXO.com se kanë informacione që inspektorët kanë dalur vetëm në fillim të ditëve të parapara për zëvendësim.“Nga disa kryetarë të sindikatave të niveleve komunale kemi dëgjuar se kanë dalur inspektorët, por vetëm në fillim, por më pastaj nuk kemi informacion se kanë dalur inspektorët e arsimit për të verifikuar” – është përgjigjur Shala.Përgjigjet e Drejtorive Komunave të Arsimit KALLXO.com ka arritur të sigurojë përgjigje nga gjashtë përfaqësues të Drejtorive të ndryshme Komunale të Arsimit (DKA) në Kosovë, të cilët kanë pohuar se numri i prindërve që i kanë dërguar nxënësit në shkollë gjatë ditëve të shtuna ka qenë i vogël.Remzi Bajselmani, drejtor i DKA-së në Komunën e Suharekës ka thënë se kanë qenë vetëm dy shkolla që në disa të shtuna e kanë bërë zëvendësimin e orëve të humbura.“Shkolla ‘Dëshmorët e Tivarit’ në Peçan katër të shtune kanë zëvendësuar, ‘Destan Bajraktari’ ka mbajtur dy ditë por ka filluar të bjerë pjesëmarrja e nxënësve shumë, pastaj kanë filluar ta ndërpresin” – është përgjigjur Bajselmani.Edhe Rasim Hasani nga Drejtoria Komunale e Arsimit në Lipjan ka thënë për KALLXO.com se është respektuar kalendari i riformuluar, mirëpo, sipas tij, efekti i zëvendësimit ka qenë shumë i vogël.“Në shumë shkolla nuk kanë shkuar nxënësit fare, në disa shkolla kanë shkuar numër shumë i vogël. Mësimdhënësit nuk kanë refuzuar të vijnë por kryesisht nuk ka pasur nxënës. Varet shkolla prej shkollës, disa shkolla kanë mbajtur me një numër të caktuar, pak ka pasur që ka qenë numri i kënaqshëm” – ka thënë ai.Gjendje pothuajse e njëjtë po del të ketë qenë edhe në Komunën e Prizrenit.Sipas udhëheqëses së DKA-së në këtë komunë, Luljeta Veselaj-Gutaj, numri i shkollave që herë pas here kanë mbajtur mësim ka qenë i pakët dhe se programi i planifikuar nuk është  realizuar ashtu siç ka qenë i paraparë.“Ne gjatë gjithë kohës njoftimet nga ministria dhe inspektorati i kemi përcjellë në shkolla. Mësimdhënësit edhe drejtuesit e shkollave kanë dalë (në shkollë), mirëpo këshilli i prindërve ka marrrë vendim dhe fëmijët nuk i kanë dërguar në shkollë” – ka qenë përgjigja e Veselaj-Gutaj për KALLXO.comSe pak nxënës kanë marrë pjesë në mësim gjatë ditëve të shtuna është thënë edhe nga Drejtoresha e Arsimit në Mitrovicë, Drita Kadriu.“Nëpër këto ditët e shtune, gati fare nuk kanë qenë nxënësit, ndërsa mësimdhënësit kanë qenë prezentë gjithmonë. As dy-tri shkolla nuk kanë shkuar, numri minimal i nxënësve” – ka thënë Kadriu.Ajo tutje ka shpjeguar se numri më i madh i nëxënsve i kanë humbur mësimet e shpjeguara gjatë të shtunave për shkak të mos prezencës në shkollë.“Problemi është që edhe ata nxënës që kanë hyrë nga dy-tre nëpër shkolla, nëpër klasë, duhet të konsiderohet që mësimi nuk është mbajtur sepse numri më i madh i nxënësve nuk e kanë dëgjuar atë mësim. Nuk ka asnjë logjikë mbajtja e mësimit domethënë edhe aty ku kanë shkuar”Mirëpo, Kadriu ka thënë se ajo nuk ka ndërhyrë në këtë situatë në mëmnyrë që të mos politizohet gjendja.“Unë nuk kam ndërhyrë për shkak se kam ndërhyrë për t’i shpërndarë urdhrat nga Ministria e Arsimit, që mos me politizu dhe me e ndihmu procesin që të realizohen orët e mësimit” – është përgjigjur udhëheqësja e DKA-së në Mitrovicë.Në anën tjetër, Lulzim Sahiti nga Drejtoria Komunale e Arsimit në Shtime ka përmendur shkollat në të cilat është mbajtur mësimë gjatë të shtunave të parapara për zëvendësim.“Nëpër disa shkolla po, nëpër disa jo, por mësimdhënësit kanë qenë në të gjitha shkollat” – ka thënë Sahiti.“Për shembull, shkolla ‘Lazgdush Poradeci’ që i ka pesë paralele të ndara ajo i ka mbajtur komplet pjesët, pra e ka përcjellë mësimin, ‘Skënderbeu’ gjithashtu e ka përcjellë, ‘Idriz Ajeti’ po, është ‘Emin Duraku’ për shembull që jo, kështu në këtë formë” –ka vijuar ai.Edhe Drejtoresha e Arsimit në Gjakovë, Eranda Kumnova Baçi ka thënë se zëvendësimi i orëve të humbura është bërë pothuasje në të gjitha shkollat, megjithatë në përgjigjen e kësaj drejtorie nuk është specifikuar numri i shkollave që e kanë bërë këtë gjë.“Jemi munduar maksimalisht që të mbajmë mësimin plotësues në mungesë të kuadrove, kemi angazhuar mësimdhënës me fond të orëve mbi normë, pasi Udhëzimi Administrativ ka mundësuar që këta mësimdhënës të paguhen” – ka thënë Kumnova Baçi për KALLXO.com.Ndërkaq, të enjten e 29 dhjetorit 2022, gjatë konferencës së fundvitit për media, ministrja Nagvci ka thënë se mbajtja e orëve mësimore është duke vazhduar sipas klendarit të ri për zëvendësimin e orëve mësimore.“Ka pas tendenca për mos mbajtje të orëve të mësimit, unë konsideroj se arsyet për këto janë disa. Kalendari i ri është në fuqi dhe po vazhdon reazilimi i tij, Së fundmi kemi pranu një kërkesë nga kryetari i Këshillit Drejtues, pot kërkesa të cilat janë paraqitur të tilla si vendime individuale qoftë të përfaqësuesve të këshillave apo të shkollave nuk duhen të prodhojnë efekte juridike”- është shprehur Nagvaci.Reagimet nga Këshilli i Prindërve të KosovësNë lidhje me kalendarin e publikuar nga MASHTI kishte pasur reagime edhe nga Këshilli i Prindërve të Kosovës të cilët përmes një postimi në Facebook kishin deklaruar se janë kundër mësimit të shtunave.Mirëpo, në mesin e prindërve që ka vendosur t’i dërgojë fëmijët në shkollë gjatë ditëve të shtuna është Prel Berisha nga Gjakova.“Në çdo ditë të kalendarit të publikuar nga Ministria e Arsimit i kam dërguar. Shumica i kanë dërguar fëmijët në shkolla ndërsa në raste të rralla edhe kanë mungu” – ka thënë Berisha për KALLXO.com.Megjithatë, ai ka theksuar, se jo gjithmonë ka pasur vullnet nga fëmijët e tij që të shkojnë në shkollë gjatë zëvendësimeve që janë bërë në fundjavë.“Për çdo ditë nuk kanë pas vullnet me shku por duke e pa se është e domosdoshme që mësimi të zëvendësohet atëherë gjithesesi kjo sado pak i përmbush mangësitë në orët mësimore” – është shprehur ai.Sipas vendimit të ri të kalendarit të vitit shkollor 2022/2023, gjysmëvjetori i parë për të gjitha nivelet shkollore parauniversitare përfundon më datën 27 janar 2023 gjersa gjysmëvjetori i dytë fillon me datën 6 shkurt 2023.Për këtë së fundmi ka pasur reagim nga Këshilli i Prindërve të Kosovës.Përmes Facebook-ut ky këshill ka njoftuar se kanë pasur një propozim drejtuar Ministres së Arsmit Arbërie Nagavci që ditët e planifikuara për pushim prej 27 janarit e deri më 2 shkurt 2023 të zhvendosen e të bëhet pushim më 4, 5 dhe 6 janar 2023.Mirëpo, sipas kryetarit të Këshillit të Prindërve, Jeton Demi, kjo kërkesë iu është refuzuar nga MASHTI.“Ministrja Nagavci e ka refuzuar kërkesën, duke dhënë arsyetime procedurash administrative. Gjykoj se kërkesa e Këshillit të Prindërve ka qenë e arsyeshme e mundshme për t’u realizuar por nuk ka pasur vullnet nga Ministrja për ta bërë këtë” – thuhet në postim.Megjithatë, Demi u ka bërë thirrje prindërve në Kosovë që ta respektojnë këtë vendim të Ministrisë së Arsimit duke thënë se shkollat do të jenë të hapura prej 4 janarit 2023 dhe mësimdhënësit do të detyrohen të jenë në shkolla në ato ditë pune, andaj, sipas Demit, mungesa e nxënësve vetëm ua komplikon proceset mësimdhënësve dhe menaxhmentit të shkollave.“Përkundër që gjykojmë se pushimi i menduar në fund të janarit e jo në fillim të tij, nuk është zgjidhja e dëshiruar dhe më e mira për prindërit e nxënësit, ju ftoj, prindër të nderuar, që ta respektoni këtë vendim dhe më 4 janar të vazhdojë mësimi”- ka thënë ai në reagimin e Këshillit të Prindërve të Kosovës.Sipas vendimit për ndryshimin e kalendarit të vitit shkollor 2022-23 është paraparë që në muajin janar 2023 mësimi mbahet me datë 14 janar.Sipas paragrafit 8 të nenit 34 në Kontratën Kolektive të nëshkruar nga SBASHK-u dhe MASHTI, orët mësimore të humbura gjatë grevës nuk zevendësohen.“Orët mësimore të humbura gjatë grevës nuk zevëndësohën, përveç nëse palët nënshkruese të kësaj kontrate arrijnë marrëveshje të veçantë”-thuhet në këtë kontratë.Mirëpo, më 21 nëntor 2022, kjo kontratë e nënshkruar në vitin 2021 u shkëput njëanshëm nga Ministria e Arsimit, Shkencës, Teknologjisë dhe Inovacionit (MASHTI).Bashkimi i Sindikatave të Pavarura të Kosovës – BSPK nga 25 gushti 2022 kishte nisur grevën e përgjithshme në sektorin publik në vend duke kërkuar rritje të rrogës 100 euro për të gjithë punësuarit deri në miratimin dhe zbatimin e Ligjit për paga dhe disa kërkesa të tjera.Greva në arsim ishte pezulluar më 1 tetor 2022 deri në janar të vitit 2023.Ndërkaq, të mërkurën e 28 dhjetorit, SBASHK-u i ka propozuar BSPK-së që ta mbyll grevën e pezulluar më 1 tetor.“Duke u nisur nga fakti se Ligji i pagave është votuar nga Parlamenti dhe pritet të nis implementimi i tij në shkurtin e vitit 2023 e që ishte kërkesë kryesore e SBASHK-ut, Kryesia dhe Këshilli Grevist kanë dalë para kryetarëve të nivelit komunal sindikal e të Universiteteve me propozimin që SBASHK-u t’i drejtohet BSPK-së që të merret vendim për mbylljen e grevës së pezulluar më 1 tetor 2022” – është thënë në njoftimin e publikuar nga kjo sindikatë.Sipas njoftimit, pjesëmarrësit e këtij takimi e kanë aprovuar këtë propozim unanimisht pas diskutimeve që janë zhvilluar lidhur me këtë çështje."
"Udhëzimi Administrativ i Ministrisë së Arsimit për themelimin dhe shuarjen e institucioneve para universitare, cenon kompetencat e komunës
Gjykata Kushtetuese ka vendosur lidhur me kushtetutshmërinë e Udhëzimit Administrativ të MASHTI-t për kriteret dhe procedurat e themelimit dhe pushimin e veprimtarisë së institucioneve edukativo-arsimore ose paraleles së ndarë, në komuna.Vendimi MASHTI-t ndërlidhet me riorganizimin e shkollave në Komunën e Kamenicës në vitin 2019, riorganizim ky i cili ishte iniciuar përmes vendimeve përkatëse të ish-kryetarit të Komunës, Qëndron Kastrati me arsyetimin e rënies së numrit të nxënësve në disa shkolla dhe mungesës së infrastrukturës së mirëfilltë të institucioneve arsimore.Sipas Kushtetueses, udhëzimi i MASHTI-t sa i përket kompetencës për vendimmarrje të plotë të pushtetit qendror për themelimin dhe shuarjen e institucioneve të nivelit para-universitar në komuna, e që me udhëzim i ishte dhënë Ministrisë sipas gjykatës cenohen kompetencat vetanake të komunës.“Duke zbatuar parimet e lartcekura në rrethanat e rastit konkret, përkatësisht vlerësimin kushtetues nëse Udhëzimi Administrativ i kontestuar cenon përgjegjësitë komunale, Gjykata, ndër tjerash, theksoi se kompetenca për vendimmarrje të plotë të pushtetit qendror për themelimin dhe shuarjen e institucioneve të nivelit para-universitar në komuna, që i është dhënë Ministrisë së Arsimit dhe Shkencës përmes neneve 3, 6, 7 dhe 9 të Udhëzimit Administrativ të kontestuar, sipas sqarimeve të dhëna në Aktgjykimin e publikuar, cenon “kompetencat vetanake” të komunës”- thuhet në aktgjykimin e Kushtetueses.Sipas Gjykatës Kushtetuese, me ligjin për vetëqeverisjen lokale, ligjin për arsimin në komuna dhe ligjin për arsim para universitar, vendimmarrja për themelimin e institucioneve të nivelit para universitar i takon komunave.Ndërsa sa i përket kushteve për themelimin dhe propozimin e institucioneve edukativ-arsimor të Udhëzimit Administrativ të kontestuar, të cilat sipas udhëzimit përcaktojnë kompetencën e ministrisë për përcaktimin e këtyre kushteve që duhet t`i plotësojnë institucionet edukativ-arsimore, nuk i cenojnë kompetencat vetanake të komunës.“…Ndërsa, sa i përket neneve 4 (Kushtet për themelimin e institucionit edukativ-arsimor ose paraleles së ndarë) dhe 5 (Propozimi për themelimin e institucionit edukativ-arsimor ose paraleles së ndarë) të Udhëzimit Administrativ të kontestuar, të cilat, ndër tjerash, përcaktojnë kompetencën e Ministrisë së Arsimit dhe Shkencës për të përcaktuar kushtet që duhet të plotësojnë institucionet edukative-arsimore dhe paralelet e ndara, dhe dokumentacionit të nevojshëm përmes të cilit mund të vërtetohet plotësimi i të njëjtave, Gjykata vlerësoi se të njëjtat nuk cenojnë “kompetencat vetanake” komunale”.Kujtojmë që komuna e Kamenicës, më saktësisht kryetari i komunës në atë kohë Qëndron Kastrati më datën 17 tetor 2021 kishte parashtruar kërkesë për vlerësimin e kushtetutshmërisë së Udhëzimit Administrativ të nxjerrë nga MASHTI.Gjykata njëzëri kishte vendosur që kërkesa e parashtruar nga Kastrati është e pranueshme.Por pas zgjedhjeve komunale, në nëntor të vitit 2021 ku kryetar i komunës së Kamenicës  ishte zgjedhur Kadri Rrahimaj, kishte bërë kërkesë më 5 janar 2022 që të tërhiqet kërkesa e parashtruar nga Qëndron Kastrarti.Të njëjtën kërkesë të Rrahimajt gjykata e kishte refuzuar duke marrë për bazë interesin publik .Gjykata e pezullon sërish vendimin për riorganizimin e shkollave në Kamenicë"
"Gjimnazi 'Sami Frashëri' në Prishtinë bëhet me drejtor të ri
Pas një procesi të gjatë e të zvarritur, gjimnazi “Sami Frashëri” në kryeqytet është bërë me drejtor të ri. Sipas njoftimit të Komunës të publikuar më 28 dhjetor 2022 , Betim Sylejmani, është kandidati më i suksesshëm.Te vendimi i publikuar, i cili e mban datën 3 dhjetor 2022, Betim Sylejmani është poentuar me 87.66 pikë. Pas tij, është renditur Mimoza Gjaka – Bllacaku e cila deri tani ka ushtruar detyrën e drejtoreshës në këtë institucion. Gjaka – Bllacaku ka marrë 78.66 pikë.Historiku i Konkursit Komuna e Prishtinës ka hapur konkurs me datën 2 tetor 2022 për pozita të drejtorëve në shkollat e mesme: “Hoxhë Kadri Prishtina”, “Gjimnazi i Specializuar Matematikor, “7 shtatori”,” Sami Frashëri”, si dhe pozita për zv.drejtorë në shkollat “Hoxhë Kadri Prishtina” dhe “Gjin Gazulli”.BIRN i ka monitoruar intervistat që janë mbajtur me datë 30 nëntor 2022 për drejtor të Shkollës “Sami Frashëri”. Pesë kandidatë i janë nënshtruar intervistimit për drejtor të këtij institucioni. BIRN ka gjetur se pjesa kryesore e një procesi të rekrutimit – poentimi i kandidatëve të intervistuar, është bërë në mënyrë jo-transparente. Përkundër kërkesës së monitorueses së BIRN, dy anëtarë të Komisionit Vlerësues kanë refuzuar të tregojnë me sa pikë i kanë poentuar kandidatët në secilën përgjigje që kanë dhënë. Si rrjedhojë, ka pamundësuar vlerësimin nga ana e monitoruesve nëse vlerësimi nga ana e komisionit është kryer në mënyrë objektive.Kjo mënyrë e jotransperencë bjen në kundërshtim me praktikat e BDO-së. Përkundër asaj që, Komuna e Prishtinës, e ka hapur konkursin për drejtorë të shkollave të mesme duke tentuar të ndjekë praktikat që aplikohen në konkurset që zhvillohet me asistencë të BDO-së. Pas kësaj faze, kryetari Përparim Rama ka mbajtur një takim me shoqërinë civile që kanë monitoruar procesin, në të cilin BIRN ka prezantuar gjetjet.Raporti i BIRN-it është diskutuar edhe gjatë mbledhjes së kuvendit komunal që është mbajtur më 28 dhjetor 2022.Rama, në mbledhjen e kuvendit komunal u zotua se në fazat e tjera të rekrutimit, procesi do të jetë transparent.“E kemi shty procesin për me qenë super transparent. Ka qenë pikërisht KALLXO.com që ka thënë se ka mungu transparenca në disa pika. Pikërisht për këtë arsyeje e kemi rishqyrtu procesin, jemi taku, e kemi pa që ligjërisht procesi mundet me shku përpara dhe kemi vendos që me shku përpara. Ska kurrfarë qasje politike” – tha Rama. Zgjedhja e anëtarit të ri të Komisionit Vlerësues Dje, Kuvendi Komunal i Prishtinës ka votuar për ta zëvendësuar një anëtar të komisionit për përzgjedhjen e zëvendësdrejtorëve dhe drejtorëve të shkollave të Prishtinës.Arbene Aliu, anëtarja e Komisionit në këtë proces rekrutimi është zëvendësuar me Fitnete Tutulli. Aliu ka marrë pjesë si kryesuese në komisionin vlerësues në procesin e zgjedhjes së drejtorit të gjimnazit “Sami Frashëri”.Të dyja janë nga stafi i Drejtorisë së Arsimit.“Personi që po zëvendësohet është nga DKA-ja, Arbene Aliu, po zëvendësohet me Fitnete Tutulli. Arsyeja e vetme është për shkak se Arbenja për arsyeje shëndetësore ka dhënë dorëheqje nga komisioni”- ka thënë drejtoresha e Arsimit, Besiane Musmurati gjatë mbledhjes së Kuvendit Komunal që u mbajt më 28 dhjetor 2022.Pas një zvarritje të gjatë me ushtrues detyre, shkollat e Prishtinës janë në fazën e përzgjedhjes së drejtorëve.Konkursi i shpallur me 2 nëntor 2022, për drejtor/e të shkollës “Hoxhë Kadri Prishtina”, “Gjimnazi i Specializuar Matematikor”, “7 Shtatori” dhe për zëvendësdrejtor/e të shkollës “”Hoxhë Kadri Prishtina” dhe për shkollën “Gjin Gazulli” është anuluar nën arsyetimin se kandidatët nuk kanë përmbushur kriteret për këto pozita."
"Mësimdhënësit shprehin shqetësimet e tyre për drejtoreshën e shkollës “Nexhmedin Nixha” në Gjakovë
Mësimdhënës të shkollës së mesme “Nexhmedin Nixha” në Gjakovë kanë shprehur shqetësimet e tyre përmes një letre në formë peticioni për punën e udhëheqëses së kësaj shkolle.Përmes letrës më 3 qershor 2022, mësimdhënësit kanë sqaruar se ankesa e tyre për drejtoreshën, Florentina Gjergjaj, është për delegimin e punëve, keqpërdorimet e detyrës zyrtare, sjelljet jo adekuate ndaj kolektivit.Punëtorët e kanë kërkuar nga Komisioni Disiplinor në Drejtorinë e Arsimit në Gjakovë, të krijohet një zgjidhje adekuate, në mënyrë që të ju lejohet të kryejmë “detyrat pa ndikim dhe kompetencë”.“Nëse nuk gjendet një zgjidhje e tillë, do të detyrohemi të shkojmë në instanca më të larta”Ndërsa, Florentina Gjergjaj, drejtoreshë e shkollës “Nexhmedin Nixha” ka thënë se çdo gjë është duke shkuar në rregull dhe se si rezultat i  reformave që kanë ndodhur në shkollë ka progres në të gjitha fushat e cilësisë dhe menaxhimit.“Në lidhje me pyetjen të cilën e keni adresuar, unë nuk kam diçka zyrtare për këtë çeshtje, nuk kam informatë zyrtare për këtë çështje-peticion”- ka thënë Gjergjaj.Në anën tjetër, Eranda Kumnova – Baçi, drejtoreshë e Arsimit në Gjakovë ka thënë se pas pranimit të peticionit janë takuar me drejtoreshën, Florentina Gjergjaj dhe kanë diskutuar rreth peticionit dhe pakënaqësive të cilat kanë mësimdhënësit.“Peticionin e ka pranuar Drejtoria e Arsimit në Gjakovë, e kemi shiku së bashku me juristët të cilët punojnë në DKA dhe kemi vlerësu që nuk ka bazë faktike për ti vazhduar procedurat e peticionit”- ka thënë Kumnova – Baçi.Drejtoresha e DKA-së ka thënë se problemi kryesor ka qenë mënyra e komunikimit mes mësimdhënëses dhe drejtoreshës së shkollës.“Përderisa nuk na ka ardh ndonjë ankesë tjetër ose një peticion tjetër unë po besoj dhe shpresoj që marrëdhëniet në shkollë kanë fillu që të rregullohen”- ka thënë ajo.Mësimdhënësit kanë shprehur 19 shqetësime e tyre për punën e drejtoreshës Gjergjaj për të cilin kanë nënshkruar 32 mësimdhënës.Më 31 mars 2022 në rrjete sociale ishte publikuar një fotografi në të cilën thuhej se ndalohej përdorimi i shamisë në shkollë, prija e duhanit dhe përdorimi i kozmetikës.Vendosja e shenjës nga drejtoresha Florentina Gjergjaj për ndalimin e bartjes së shamisë ka ngritur shumë reagime në publik.KALLXO.com ka raportuar se shenja për ndalimin e shamisë është larguar pas raportimeve në media.Gjakovë, largohet nga shkolla shenja që tregonte se ndalohet mbulesa e vajzave"
"Dyshime për konflikt interesi, Komisioni i kryetarit përzgjedhi motrën e tij për punësim
Motra e kryetarit të Komunës së Hanit të Elezit, Mehmet Ballazhi, është punësuar si edukatore kopshti për fëmijët e moshës 3-6 vjeç në Institucionit Parashkollor “Ardhmëria” në Han të Elezit. Vendimi për ta përzgjedhur në këtë pozitë është marrë nga një komision i përzgjedhur nga vet kryetari.Motra e Ballazhit, Latifete Fida, është përzgjedhur kandidatja më e suksesshme në konkursin që ishte shpallur më 30 shtator 2022. Se Fida është motra e kryetarit Ballazhi, e ka pranuar edhe vet ai.“Po motra më e vogël, e imja është”- ka deklaruar Ballazhi për KALLXO.com.Kryetari Ballazhi ka deklaruar se Komisioni përzgjedhës e ka bërë vlerësimin e kandidatëve për edukatore.“Po, tash unë nuk e di as qysh është se s’jam në dijeni se është komisioni që merret….Nuk është punë e imja”- ka përmbyllur Ballazhi.KALLXO.com ka siguruar edhe dokumentin për themelimin e Komisionit përzgjedhës në konkursin për edukatore në Han të Elezit. Dokumenti mban datën 14 nëntor 2022 dhe nënshkrimin e kryetarit të Komunës së Hanit zë Elezit, Mehmet Ballazhi, si formues i këtij Komisioni me pesë anëtarë që ka përzgjedhur motrën e tij për edukatore.Në testin me shkrim që është mbajtur më 29 nëntor, Latifete Fida, ka qenë më e poentuara me 64 pikë, ndërsa pas intervistës me gojë që është zhvilluar më 8 dhjetor 2022, Fida ka arritur 135 pikë, duke u përzgjedhur si kandidatja më e suksesshme për pozitën e shpallur.Kreu i Komunës së Hanit të Elezit ka thënë se nuk ka pasur ndikim në përzgjedhjen e motrës së tij në pozitën e edukatores.“Nuk ka pas ndikim. Për zhvillimin e procedurave gjithçka është në rregull, sepse e kam pyetur edhe ish-anëtaren e personelit që ka qenë edhe kryetare e komisionit në bordin e drejtorëve pasi që gjithçka ka shku në rregull nuk ka ndonjë problem” – ka thënë kryetari.Edhe pse Komisioni të cilin e ka formuar ai e ka përzgjedhur motrën e tij si kandidaten më të suksesshme për edukatore, ai ka thënë për KALLXO.com se nuk ka konsultuar zyrtarët ligjorë nëse kjo përbën konflikt interesi. Ballazhi po ashtu ka deklaruar se nuk i ka shkuar ndërmend që t’ia kalojë kometencat dikujt tjetër për formim të Komisionit përzgjedhës.“Nuk jam konsultu (me zyrën ligjore), nuk më ka shku mendja me ja kalu kompetencat dikujt tjetër. Po dua të besoj që komisioni e bënë punën e pavarur” – ka shtuar ai.I pari i Hanit të Elezit e ka potencuar prapë se në konkurs nuk ka pasur ndonjë ndikim por që nëse ka shkelje mund të veprojë gjykata.“Është tjetër gjë se çka mendoj dhe se çka është e drejtë, nëse është bërë ndonjë shkelje ligjore apo diçka ndoshta funksion gjykata, të gjitha institucionet tjera gjyqësore por unë nuk besoj që ka mundur dikush të ndikojë, së paku në këtë jam shumë i kujdesshëm mos me pas ndikime” – është shprehur ai.Për një çështje të ngjashme, kryetari i Komunës së Klinës, Zenun Elezaj, është shpallur fajtor për konflikt interesi nga Gjykata e Pejës dhe është dënuar me 4 mijë euro gjobë më 1 dhjetor 2021.Sipas Prokurorisë së Pejës, ai akuzohej se edhe pse e kishte ditur që vajza e tij ka për të aplikuar në konkursin e datës 2 shkurt 2018, ka formuar Komisionin për zhvillimin e procedurave për krijimin e marrëdhënies se punës lidhur me po të njëjtin konkurs.Sipas aktakuzës, komisioni të cilin Elezaj e kishte formuar, kishte përzgjedhur vajzën e kryetarit si më të suksesshmen, duke e punësuar atë në Qendrën e Mjekësisë Familjare “Nënë Tereza” në Klinë."
"Prishtinës pritet t'i shtohen edhe tri shkolla të reja
Kryetari i Prishtinës, Përparim Rama, ka nënshkruar marrëveshje partneriteti me kompaninë ‘Bau Schooll’ për ndërtimin dhe mirëmbajtjen e tri shkollave të reja në Prishtinë.Shkollat janë me partneritet publiko – privat (PPP) dhe do të ndërtohen në lagjet ‘Sofali’, ‘Mati 1′ dhe ‘Prishtina e re’ në Veternik.Kostoja e këtyre shkollave pritet të shkojë deri në 13 milionë euro.Sipas kryetarit Rama, proces të ngjashëm partneriteti planifikojnë edhe për katër shkolla tjera.“Këto shkolla do u mundësojnë më shumë se 2,500 nxënësve të vijojnë mësimin në to. Kjo do ndikojë edhe në lirim të komunikacioni nëpër qendër, stresit të prindërve e nxënësve. Falënderoj Bankën Botërore pasi ky është proces PPP. Planifikojmë që këtë metodë ta përdorim edhe për katër shkolla tjera” – tha Rama.Ndërkaq, nënkryetari Alban Zogaj ka deklaruar se punimet do të fillojnë në pranverë. Sipas tij, mësimi në këto shkolla do të fillojë në shtator 2024.“U nënshkrua kontrata me kompaninë e cila do të ndërtojë 3 shkolla të reja në Prishtinë! Shkollat do t’u shërbejnë 2500 nxënësve të Prishtinës. Punimet fillojnë në pranverë, kurse mësimi në to në shtator 2024” – ka shkruar nënkryetari Zogaj.Projekti për ndërtim të këtyre shkollave ka nisur gjatë qeverisjes së ish-kryetarit Shpend Ahmeti por është përcjellur më zvarritje për shkak të procedurave të prokurimit, ku një kompani ishte ankuar në Organin Shqyrtues, i cili ka qenë pa bord gati një vit."
"Nxënësit Shkollës Fillore në Llapashticë të Epërme humbin gati dy muaj orët në gjuhë angleze
Nxënës të shkollës fillore ‘Naum Veqilharxhi’ të fshatit Llapashticë e Epërme në Komunën e Podujevës nga tetori nuk kanë mbajtur orët e gjuhës angleze pasi mësuesja kishte shkuar në pushim të lehonisë dhe për të nuk ishte sjellë ndonjë zëvendësim.Drejtori i shkollës Musli Muqiqi në një deklarim për KALLXO.com bëri të ditur se për këtë lëndë konkursi është shpallur para një muaji dhe nga e hëna do vij mësuesja e re.“Orët e gjuhës angleze nxënësit nuk i kanë mbajtur, mësuesja ka shkuar në pushim të lehonisë në fund të muajit shtator dhe Drejtoria Komunale e Arsimit nuk ka sjellë zëvendësim. Para një muaji është hapur konkursi dhe tani nga e hëna do vij mësuesja e re”- ka thënë ai.Sipas drejtorit, sa i përket lëndës së gjuhës angleze, orët konsiderohen të humbura.Ai tha se mësuesja që ka shkuar në pushim të lehonisë nuk e ka ditur që duhet të paralajmëroj se kur duhet të marr pushimin.“Mësuesja ka qenë e re dhe nuk e ka ditur se duhet të paralajmëroj se kur planifikon të marr pushimin e lehonisë, prandaj kjo ka zvarritur edhe procedurën për zëvendësim”- tha ai.Zoti Muqiqi tha se problem ka qenë edhe fakti që i ka zënë një konkurs që veçse ka qenë i hapur dhe nuk ka pasur mundësi për zëvendësim.Sipas tij, DKA duhet të ketë listën rezervë për apo të lejohen procedura më të përshpejtuara në këso raste.Kurse, Avni Fetahu, drejtor i arsimit në Komunën e Podujevës për Kallxo.com arsyen për zvarritje të emërimit të një mësuesi zëvendësues e la tek procedurat e konkursit që zgjasin më shumë se një muaj.“Arsyeja e zvarritjes së procedurave është që me ligjin e ri po kërkohet një muaj njoftim publik për një konkurs dhe 15 ditë afati i aplikimit, pastaj procedura po i merr 2 muaj kohë.Si DKA kemi kërkuar që të lejohet procedurë më e përshpejtuar në raste si lehonia, sëmundje”- tha ai.Ai madje theksoi se mësuesja ka njoftuar me vonesë se kur priste të merrte pushimin e lehonisë.“Mësuesja do duhej të bënte një paralajmërim për datat kur mund të dal në pushim, është dashur të njoftoj drejtorin e shkollës, pasi vetëm i ka tregu në telefon se është në pushim të lehonisë dhe kjo pastaj e ka vështirësuar procesin”- shtoi Fetahu.Lidhur me orët e humbura drejtori i DKA-së në Podujevë deklaron ndryshe prej drejtorit të shkollës, sipas tij, zëvendësimi ka ndodhë me mësimdhënës që është staf i brendshëm.“Mësuesja ka dal në pushim të lehonisë që 1 muaj e 20 ditë, ky mësuesi që po zëvendëson është po ashtu i gjuhës angleze por jo vetëm i asaj shkolle pasi janë dy shkolla në këtë fshat. Nuk mund të them se nxënësit i kanë marr të gjitha orët por një pjesë besoj që po”- tha ai.Sipas të dhënave nga komuna e Podujevës, të dhënat përfundimtare të konkursit për mësues të gjuhës angleze janë publikuar më 30 nëntor ku si kandidat/e më i suksesshëm rezulton Urata Ademaj-Hoxha.Sipas ligjit për pushimin e lehonisë, me prezantimin e certifikatës mjekësore gruaja e punësuar mund ta fillojë pushimin e lehonisë deri në dyzet e pesë 45 ditë para datës kur pritet të lindë; në periudhën prej njëzetetetë 28 ditëve para datës kur pritet të lindë, punëdhënësi me pëlqimin e gruas shtatzënë, mund të kërkojë që ajo ta fillojë pushimin e lehonisë, nëse punëdhënësi mendon se ajo punonjëse nuk është në gjendje që t’i kryejë detyrat e saj."
"Zeqir Hashani zgjidhet u.d rektor i Universitetit të Gjakovës
Zeqir Hashani është zgjedhur ushtrues i detyrës së rektorit të Universitetit të Gjakovës “Fehmi Agani”.“Këshilli Drejtues i Universitetit “Fehmi Agani” në Gjakovë, në mbështetje të nenit 31, pika 6 të Statutit të Universitetit, në mbledhjen e mbajtur sot më 02.12.2022 me gjashtë (6) vota PËR zgjodhi Prof. Ass. Dr. Zeqir Hashanin për ushtrues të detyrës së Rektorit të Universitetit “Fehmi Agani” në Gjakovë” – thuhet në njoftimin e Universitetit “Fehmi Agani”.Artan Nimani ishte shkarkuar nga pozita e rektorit të Universitetit të Gjakovës më 21 nëntor 2022.Sipas Këshillit Drejtues të Universitetit të Gjakovës, Nimani kishte dështuar të krijojë ambient të përshtatshëm dhe të sigurt për mbarëvajtje të procesit mësimor si pasojë e minimizimit dhe mosndëshkimit të rasteve të dhunës (rrahje, shantazhe, kërcënime), “të cilat janë shpeshtuar në ambientet e universitet.Nimani kishte thënë për KALLXO.com se shkarkimi i tij është për arsye politike.“Thjesht (arsye) politike sepse nuk ka pasur diçka tjetër. Që tri vite ne kemi qenë universiteti që kemi qenë ndër më transparentët, më i avancuari, më i ndërkombëtarizuari, me më së shumti qasje në fondet ndërkombëtare. S’ka pasur diçka tjetër. Nuk iu ka përshtatur emri i përveçëm, me siguri. Nuk e kam ndonjë ide. Ta shohim në arsyetim të vendimit çfarë po shkruajnë” – ka vijuar ai.Shkarkohet rektori i Universitetit të Gjakovës"
"Dukagjin Pupovci flet për largimin e tij nga pozita e zëvendësministrit
Zëvendësministri i Arsimit, Dukagjin Pupovci, ka konfirmuar se do të largohet nga posti i tij.Për KALLXO.com ai tha se ka planifikuar që në fund të këtij viti të tërhiqet nga ky post dhe njoftimin ia ka komunikuar edhe ministres Arbërie Nagavci dhe kryeministrit, Albin Kurti, në tetor.Arsyet e këtij vendimi Pupovci tha se janë personale.“Është e vërtetë se kam planifikuar që deri në fund të vitit 2022 të tërhiqem nga posti i zëvendësministrit të MASHTI dhe këtë ia kam komunikuar ministres Nagavci dhe kryeministrit Kurti në tetor. Arsyet janë të natyrës personale” – tha Pupovci.Ai tregoi se dorëheqjen formale nuk e ka bërë ende dhe se këtë do ta bëjë kur t’i përfundojë disa punë që ka filluar.“Për korrektësi, dorëheqjen formale nuk e kam paraqitur akoma, por këtë do ta bëj në kohën e duhur, kur t’i përfundoj edhe disa punë që i kam filluar dhe në koordinim me ministren e kryeministrin. Edhe  pasi të jem larguar nga posti i tanishëm do të mbetem aktiv në fushën e arsimit” – përfundoi ai."
"Ofron dorëheqje zëvendësministri i Arsimit, Dukagjin Pupovci
Zëvendësministri i Arsimit, Shkencës, Teknologjisë dhe Inovacionit, Dukagjin Pupovci ka ofruar dorëheqje nga posti i tij.Burime të KALLXO.com brenda Ministrisë thanë se dorëheqja është ofruar para disa ditëve.KALLXO.com ka provuar të kontaktojë me Pupovcin dhe me ministren e Arsimit, Arbërie Nagavcin, por deri në publikimin e këtij artikulli nuk kanë qenë të qasshëm.Pupovci ishte emëruar zëvendësministër në prill të 2021-tës.Dukagjin Pupovci është profesor në Universitetin e Prishtinës."
"Ministria e Arsimit shpall thirrje për bursat STEM, do të përfitojnë 2 mijë studentë
Ministria e Arsimit, Shkencës, Teknologjisë dhe Inovacionit (MASHTI) ka shpallur thirrje publike për mbështetje financiare të studentëve në fushat e shkencës, teknologjisë, inxhinierisë dhe matematikës (apo STEM) të arsimit të lartë në Kosovë.Sipas njoftimit të MASHTI, thirrja synon të mbështesë shkollimin e studentëve që studiojnë në institucionet publike të arsimit të lartë në Kosovë në programet STEM në vlerë prej 1 mijë euro.Shuma totale e ndarë për këto bursa është 2 milionë euro, kurse përfitues do të jenë 2 mijë studentë.Sipas Ministrisë, këtë vit është dyfishuar buxheti për këto bursa nga 1 milion euro në 2 milionë, e po ashtu, numri i studentëve që do të përfitojnë nga 1 mijë sa ishin vitin e kaluar në 2 mijë studentë këtë vit.Tutje, MASHTI potencon se kjo formë e mbështetjes financiare ka për qëllim të promovojë pjesëmarrjen e vajzave/grave në fushat STEM.Në këtë thirrje inkurajohen të aplikojnë studentet nga komunitetet joshumicë, ata me aftësi të kufizuar dhe ata që vijnë nga vendet rurale.Thirrja është e hapur për të gjitha vajzat/gratë dhe për djem/burra të vitit të dytë dhe të tretë në bazë të kritereve të përcaktuara: https://masht.rks-gov.net/cat…/konkurse/konkurse-konkurse/Sipas Ministrisë, të drejtë aplikimi kanë të gjithë studentët që regjistrohen në një nga programet e fushave STEM në institucionet publike të arsimit të lartë në Kosovë, sipas aneks-listës së programeve të publikuara me këtë thirrje.Derisa, përparësi kanë kandidatët që kanë përfunduar me sukses vitin paraprak dhe kanë regjistruar për herë të parë vitin akademik 2022-2023.Thirrja do të jetë e hapur deri më 7 dhjetor 2022, në ora 16:00.Procesi i aplikimit do të realizohet online përmes platformës E-Kosova.https://ekosova.rks-gov.net/435"
"Përparim Rama: Jemi në bisedime për blerje të 50 minibusëve për lidhje të fshatrave me kryeqytetin
Kryetari i Prishtinës, Përparim Rama, ka deklaruar se Komuna e Prishtinës është duke negociuar me Bankën Evropiane për Rindërtim dhe Zhvillim (BERZH) blerjen e 50 minibusëve.I pari i Prishtinës dha këtë koment në seancën e Kuvendit Komunal, ku po diskutohej për linjat e trafikut urban dhe mundësia për zgjerim në zona rurale.“Sa i përket linjave të autobusëve kemi një strategji në zhvillim e sipër, një masterplan për gjithë kryeqytetin, për linjat e reja. 30 autobusët e rinj që do i marrim përmes kredisë me BERZH do na ndihmojnë shumë, mirëpo jemi në negocim me ta edhe për 50 minibusë që bëjnë ndërlidhje nga fshatrat nëpër pikat kryesore të kryeqytetit”- ka deklaruar Rama.Sipas Ramës, këta minibusë do të jenë elektrikë.Ditë më parë kryetari i Prishtinës ka nënshkruar marrëveshjen për kredi me BERZH për blerje të 30 autobusëve për Trafikun Urban.Gjashtë prej këtyre janë autobusë elektrikë (me bateri) dhe njëzet e katër të modelit EURO VI, së bashku me infrastrukturën për karikimin e tyre.Autobusët Euro-VI janë autobusë të rinj me naftë në përputhje me standardin e emetimeve Euro-VI, i cili kufizon emetimet që ata prodhojnë.Trafiku Urban aktualisht ka në pronësi 51 autobusë, po ashtu të blerë përmes një kredie me BERZH.Shtimi i flotës së autobusëve është pjesë e planit të mobilitetit për kryeqytetin.Përmes këtij plani Prishtina do ketë 160 autobusë që do mbulojnë linjat e qarkullimit, 80 të ndërmarrjes komunale dhe 80 të kompanive private.Komuna po ashtu ka nisur punën në reformat që do bëhen në transportin publik prej vitit të ardhshëm sa i përket linjave dhe sistemit të integruar të biletave.Autobusët e rinj të Trafikut Urban pritet të vihen në qarkullim në fund të 2023"
"Jep dorëheqje asamblistja e LVV-së në Prishtinë, Rita Zeqiri
Anëtarja e Kuvendit Komunal nga radhët e LVV-në Prishtinë, Rita Zeqiri, ka dhënë dorëheqje nga kjo pozitë.Në seancën e Kuvendit Komunal u bë e ditur se dorëheqja e saj është bërë për arsye personale.Në vend të saj sot është betuar asamblistja Radije Hoxhaj.Rita Zeqiri gjatë periudhës njëvjeçare sa ka qenë pjesë e grupit të LVV-në në Kuvendin Komunal është angazhuar për fushën e sportit në kryeqytet si dhe faktin që klube e federata të ndryshme kanë nevojë për kushte më të mira e subvencione nga ana e komunës.Deri tani Zeqiri nuk ka bërë ndonjë deklarim lidhur me dorëheqjen nga pozita e anëtares së Kuvendit Komunal."
"Komuna e Prishtinës miraton rregulloren për orarin dhe zhurmën nga gastronomia
Kuvendi i Komunës së Prishtinës ka miratuar unanimisht rregulloren për orarin e punës dhe mbrojtjen nga ndotja akustike në sektorin e gastronomisë me 45 vota pro, pa asnjë votë kundër dhe abstenim.Drejtori i Shërbimeve Publike, Ilirik Musliu, ka thenë se me këtë rregullore do vendosen pajisje për matje të zhurmës në lokalet e gastronomisë si dhe rregullohet orari i punës.“Subjektet afariste të gastronomisë si kafenetë, restorantet, baret, klubet e natës do kenë të rregulluar orarin e veprimtarisë si dhe do u vendosen pajisje për matjen e zhurmës” – ka thënë ai.Sipas projekt rregullores, orari i punës përcaktohet në bazë të llogaritjes verore dhe dimërore, në intervale kohore: periudha verore fillon më 1 prill dhe mbaron më 30 shtator; periudha dimërore fillon më 1 tetor dhe mbaron më 31 mars.Derisa, dy orë shtesë mund të bëhen sipas vendimit të kryetarit Përparim Rama në muajin më të nxehtë kur janë edhe mërgata në vendin tonë.Orari i tanishëm i punës është deri në ora 23:00, kurse me rregulloren e re do jetë deri në ora 24:00.Taksa për lokale që punojnë pas orës 24:00 për klube të natës do jetë 10, 950 euro në vit, kurse për restorane, pompa të benzinës, lokale fast food 3,650 euro në vit.Pajisja është prodhim vendor që mat nivelin e zhurmës, derisa softueri njofton pronarin për kalimin e decibelëve.Në këtë rregullore tutje theksohet se, pronarët e lokaleve janë të obliguar që të lejojnë montimin e pajisjeve për matjen e nivelit të zhurmës në hapësirat e subjektit të tyre afarist dhe nuk guxojnë t’i dëmtojnë apo të marrin veprime të cilat pengojnë këto pajisje që të bëjnë matjen e nivelit të zhurmës.Pajisja për matjen e zhurmës monitorohet nga një sistem softueri, të dhënat e të cilit mbeten pronë  e Kryeqytetit.Në zonën ku ka banim por edhe pjesa e industrisë, niveli maksimal i decibelëve është 65 gjatë ditës dhe 55 gjatë natës.Gjitha lokalet do paguajnë taksë 180 euro në vit për t’u pajisur me certifikatë që u lejon muzikë në lokale.Për të gjitha lokalet që nuk i përmbahen nivelit të decibelëve apo orarit të punës do aplikohen gjoba nga 500-5,000 euro.Rregullorja pritet të hyjë në fuqi më nga janari 2023, derisa aplikimi i gjobave nga muaji prill pasi disa muaj do jenë fushatë vetëdijësuese.Gëzim Sveçla nga LVV u shpreh i kënaqur me këtë rregullore por e konsideroi si problematikë implementimin e saj.“Do jetë sfidë implemtnimi i kësaj rregulloreje në praktikë, si grup parlamentar e përkrahim këtë rregullore”, u shpreh ai.Kjo rregullore fillimisht ka kaluar në tre diskutime publike me: pronarë lokalesh, qytetarë dhe policinë.Për kalimin e kësaj rregulloreje ka reaguar edhe nënkryetarja e komunes, Donjeta Sahatçiu e cila ka qenë edhe pjesë e grupit punues si dhe diskutimeve publike.Sahatçiu ka falenderuar asambleistët për votimin e kësaj rregulloreje që, sipas saj, ka sjellë standart të ri.“Si udhëheqëse politike e këtij procesi disa mujor falenderoj sinqerisht asambleistët e të gjitha subjekteve politike për konstruktivitetin dhe mbështetjen në të mirë të qytetit. Krenare me punën e grupit dhe angazhimin shembullor të qytetarëve edhe sepse me këtë rregullore e kemi krijuar një standard të ri për trajtimin e rregulloreve në Kryeqytet”- është shprehur ajo.Detaje nga diskutimet publike dhe draft rregulloren e komunës i gjeni këtu.Në kuvendin komunal nuk janë dhënë detaje nëse janë marr parasysh kërkesat nga diskutimet publike.Kërkesat e qytetarëve e gastronomëve për rregulloren e re lidhur me orarin dhe zhurmën nga lokalet"
"Propozohet edhe ndryshimi i Bulevardit “Bill Clinton” (FOTO)
Nënkryetari i komunës së Prishtinës, Alban Zogaj ka prezantuar një projekt të ri për Bulevardin “Bill Clinton”.Zogaj e ka vlerësuar si propozim fantastik të konsulentëve, që sipas tij, po ndihmojnë në transformimin e Prishtinës.Kryetari i Prishtinës, Përparim Rama ka thënë se po shqyrtohet zgjatja e sheshit kryesor deri të Posta.Deri më 8 janar është e mbyllur rruga “Xhorxh Bushi” për festa të fundvitit."
"‘Përparimi’ i qeverisjes në sigurinë publike të Prishtinës
Përparim Rama, kur po garonte për herë të parë për kryetar të Komunës së Prishtinës në planprogramin e tij i kishte dedikuar dy faqe çështjes së sigurisë publike të kryeqytetit.Mungesa e kamerave, ndriçimit, trajtimi i qenve endacakë, reagim më i shpejtë i zjarrfikësve, fuqizimi i forumeve të sigurisë në bashkësi dhe forcimi i partnertiteti midis Policisë dhe Komunës – janë disa prej çështjeve që kryetari Përparim Rama kishte premtuar t’i jepte vëmendje dhe zgjidhje. “Njëra ndër prioritet e qeverisjes sime dhe të LDK për Komunën e Prishtinës në mandatin vijues, do të jetë çështja e sigurisë, një fushë e lënë thuaja se krejtësisht pas dore, në mandatin vijues në veçanti në periudhën e dy mandateve të fundit qeverisës, e që paraqet shqetësim në rritje për secilin kryetar” – kishte thënë Përparim Rama asokohe.Kur flasim për sigurinë e Prishtinës, rrjedhimisht qentë endacak përbëjnë rrezik për qytetarët.“Do të ndërtojmë parkun e qenëve, shumë ngjashëm me Parkun e Arinjëve, që gjendet sot në Prishtinë, në të cilin do të strehohen qentë endacakë, ku familjet do të kenë mundësi të dorëzojnë qentë e tyre, apo të adoptojnë nëse kanë dëshirë” – ka thënë kryetari Rama. Më tej, te siguria ishte përmendur edhe mbulueshmëria me kamera.  “Do të sigurojmë mbulueshmëri sa më të madhe me kamerat CCT. Ne do të realizojmë këtë projekt në bashkëfinancim, pra, nga mjetet e buxhetit komunal e qendror, donacionet ndërkombëtare, bizneset dhe institucionet vendore” – ka thënë Rama. Pas një viti, KALLXO.com ka kërkuar raportin e punës së kryetarit Përparim Rama për sigurinë publike. Këshilltari i Përparim Ramës për Çështje të Sigurisë. Bajram Gecaj ka treguar se të trajtimi i qenve endacak kanë hartuar strategjinë kornizë 10-pikëshe për trajtimin e qenve endacakë.Gecaj thotë se është nënshkruar në fillim te vitit marrëveshja me operatorë të jashtëm ekonomikë për trajtimin e 700 qenve endacakë, e cila tanimë ka përfunduar.Sipas tij, janë në përfundim të punimeve për ndërtimin e qendrës për trajtimin e qenve endacakë dhe se shpresojnë se punimet të përfundojnë në fund të këtij viti.Më datën 29 dhjetor 2022, kryetari Përparim Rama ka publikuar fotografi nga kjo qendër për të cilën tha se “gati u përfundua”.Më tutje, Gecaj ka treguar për KALLXO.com se kanë huazuar nga Agjencia e Ushqimit dhe Veterarisë, 2000 mikrocipat për t’u vendosur të gjithë qenve endacakë, për të cilët thotë se trajtohen nga tani e tutje dhe se janë në fazën përfundimtare të procesit të sigurimit të mikrocipave tonë.KALLXO.com ka raportuar 13 shtator 2022, se Komuna e Prishtinës ka hapur tender për t’u furnizuar me mikroçipa për qentë endacakë.Vlera e tenderit është 35 mijë euro. “Çipi” vendoset nën lëkurën e kafshës dhe në të gjendet një numër unik identifikimi, pra një numër i caktuar i përket një kafshe të caktuar.Në muajin korrik, KALLXO.com, raportoi se Fondacioni për të Drejtat e Kafshëve ka njoftuar se kanë nënshkruar memorandum bashkëpunimi me Komunën e Prishtinës lidhur me çështjen menaxhimit të popullsisë së qenve endacakë në kryeqytet.Gjithashtu, këshilltari i Përparim Ramës, Bajram Gecaj ka treguar se janë në proces të përzgjedhjes së një strehimoreje (testuese) e cila do të mbante brenda një numër të qenve endacakë më qëllim adoptimi;“Kuvendi Komunal tanimë ka aprovuar fillimin e procedurave për një qendër tjetër gjithëpërfshirëse rajonale dhe të përhershme për trajtimin e qenve, si atyre endacakë, ashtu edhe atyre me pronarë – Strehimorja e Kafshëve. Kryeqyteti deri më tani ka shpenzuar dhjetëfish më shumë buxhet për qentë endacak se vitin e kaluar” – ka thënë Gecaj.“Kemi nënshkruar kontratat e 4 lloteve dhe ri-tenderuar edhe 2 llote tjera (rreth 350 mije euro në total) për trajtimin e qenve endacakë. Pra, tani e tutje nuk do të ketë kufizime si më parë, por do të trajtohen të gjithë qentë endacakë”- thotë ai. Në buxhetin e vitit 2023, për qentë endacakë janë planfikuar 200 mijë euro.Në anën tjetër, Bajram Gecaj ka treguar për KALLXO.com se tek çështja e kamerave të sigurisë në vitin 2022 kanë investuar me 300 mijë euro, kurse në vitin 2023 do të jetë 350 mijë. Sipas tij, ka filluar edhe vendosja e kamerave të sigurisë në shkolla.“Këtë vit kemi nënshkruar një MoU me policinë për kamerat e sigurisë. Këtyre ditëve, nëpër shkollat e Prishtinës ka filluar vendosja e kamerave të sigurisë” – tha ai. Lidhur me vendosjen e kamerave të sigurisë nëpër shkolla, ka njoftuar edhe drejtoresha e Arsimit në Prishtinë, Besianë Musmurati. “Pas disa vitesh filluam të vendosim kamerat e sigurisë nëpër shkolla të Prishtinës. Rastet e dhunës në shkolla duhet të minimizohen dhe po bëjmë hapa konkretë që rrisin sigurinë” – ka shkruar Musmurati në rrjetin social “Facebook” më 19 dhjetor 2022.Më 7 dhjetor 2022, Komuna e Prishtinës ka nënshkruar kontratën për “vendosjen dhe furnizimin me kamera të sigurisë dhe pjesë të tjera përcjellse për insitucionet edukativo”.Për vitin 2023, Bajram Gecaj thotë se planfikojnë t’i shpenzojnë 1.2 milion euro për ndriçim publik.Aktualisht, Komuna e Prishtinës ka bërë vendosje të kamerave të sigurisë vetëm në sheshet në qendër si pjesë më e frekuentuar e qytetit dhe në disa nënkalime.Komuna, së bashku më policinë ka në plan të vendosin kamera edhe nëpër rrugët kryesore të kryeqytetit.Sipas të dhënave në e-prokurim, Komuna e Prishtinës ka shpallë tender në vlerë 1 milion e 800 mijë për “Zgjerimi dhe modernizimi i rrjetit për ndriçimin publik”.Për reagimin më të shpejtë të zjarrfikësve që e kishte përmend kryetari Përparim Rama në kohë fushate, këshilltari Bajram Gecaj thotë në çështjen e zjarrfikësve duhet të ketë bashkëpunim qendër-kryeqytet, pasi që ligji i japë nivelit qendror kompetencat kryesore për zjarrfikësit, të cilat nuk ushtrohen si e sa duhet në mënyrë efikase.Ndërsa, në lidhje me Policinë e Prishtinës, thonë se Kryeqyteti është i gatshëm tërësisht të formojë Policinë e Kryeqytetit, sapo niveli qendrorë ta tregoi gatishmërinë e njëjtë. LIGJI Nr. 06/L-012 PËR KRYEQYTETIN E REPUBLIKËS SË KOSOVËS, PRISHTINËN, neni 7.1.1, parasheh themelimin e Drejtorisë (së posaçme) të Policisë për Kryeqytetin. Megjithatë, për shkak se ishte aprovuar në nguti nga Qeveria Haradinaj në vitin 2018, kjo pjesë e ligjit nuk mund të zbatohet, pasi që bie ndesh me Kushtetutën e Republikës së Kosovës dhe Ligjin mbi Policinë.Lidhur me këtë, Gecaj thotë kanë ndërmarrë të gjitha veprimet e nevojshme për të ecë para me amandamentimin e ligjit, në mënyrë që të mund të tejkalojmë këtë problem ligjorë. Ligji për Prishtinën thotë se Drejtoria e Policisë për Kryeqytetin do të ketë kompetencë vetëm në territorin e Kryeqytetit dhe se kryetari i kryeqytetit pas aprovimit nga Kuvendi i Kryeqytetit i propozon Drejtorit të Përgjithshëm të Policisë, minimumin dy kandidatë për Drejtorë të Drejtorisë së Policisë për Kryeqytetin.Ndërkaq Policia e Kosovës, në një përgjigje për KALLXO.com në muajin shtator për këtë temë kishte thënë se në Prishtinë ka tri stacione policore të rendit publik që mbulojnë territorin e kryeqytetit, po ashtu është e themeluar një njësi e veçantë që merret me trafikun në kryeqytet."
"Gjakovë: Qeni kafshon të miturën, arrestohet pronari
Një person nga Gjakova është arrestuar, pasi që qeni i tij ka dalë nga oborri dhe ka kafshuar  një vajzë të mitur. Sipas policisë nga sulmi viktima ka pësuar lëndime dhe është obliguar të marrë trajtim mjekësor.Personi në fjalë pas arrestimit është intervistuar ndërsa me vendim të prokurorit i njëjti është lënë i lirë dhe rasti do vazhdoj në procedurë të rregullt."
"Siguria publike e Malishevës nën udhëheqjen e Ekrem Kastratit
Kreytari i Malishevës, Ekrem Kastrati, në debatin për zgjedhjet lokale të vitit 2021 ‘Debat Përnime’, nuk kishte marrë pjesë për t’u përballur me kundërkandidatët e tij.Ai edhe pse e kishte pranuar ftesën për debat, në fund nuk ishte paraqitur.Megjithëkëtë, Kastrati është përkujdesur që të mos jap shumë premtime sa i përket sigurisë publike në komunën e tij.Një vit që pasi ka marrur mandatin në krye të Malishevës, drejtori i tij për Mbrojtje dhe Shpëtim, Shqipron Shala, thotë se gjendja e sigurisë publike në komunën e Malishevës në përgjithësi është shumë e qetë.Duke folur për vendosjen e kamerave të sigurisë nëpër qytet, Shala thotë se vetëm një pjesë e vogël e qytetit ka mbetur pa u mbuluar me kamera. Ai thotë se ‘është në plan’ që të mbulohet edhe ajo pjesë e mbetur.“Për çështjen e kamerave të sigurisë, vetëm një pjesë e qytetit nuk është e mbuluar. Të gjitha pjesët e tjera të qytetit janë të mbuluara me kamera. Ka qenë në proces edhe pjesa tjetër, por për shkak të disa punëve, bashkë me stacionin e policisë e kemi lënë për një afat të shkurtër kohor me i kry edhe ato” – ka thënë Shala për KALLXO.com.Ai ka thënë se për vitin 2023 janë ndarë një shumë simbolike prej 16 mijë eurove, për të sanuar lokacionet ku mund të ketë shembje të dheut apo vërshime.“Vendet që e kemi konstatu se duhet të intervenimi bashkë me zyrtarët e drejtorisë për Mbrojtje dhe Shpëtim, e kemi ndarë një shumë prej 16 mijë eurove që duhet me intervenu dhe me i sanu problemet që ne mendojmë se shkaktojnë shembje të dheut ose vërshime”.Ndërsa në lidhje me qentë endacakë, drejtori Shala ka thënë se Komuna e Malishevës nuk ka një plan konkret për të zgjidhur problemin e tyre. Ai thotë se nuk është ndarë as ndonjë shumë për vitin 2021 për këtë problem.“Për qentë endacakë, ende nuk ka një plan të saktë për me bo largimin e tyre, për shkak se në të kaluarën ka qenë një projekt më duket prej ndërkombëtarëve, mirëpo ka shku deri në një instancë që është dashtë me përfundu ai. Kështu që saktë definitiv nuk ka një plan njëherë për njëherë e as shumë nuk është nda për atë kategori” – ka thënë Shala.Tutje, Shala ka bërë të ditur se në Malishevë është aktiv Këshilli Komunal për Siguri në Bashkësi dhe sipas tij, aty bëjnë pjesë Drejtoria për Mbrojtje dhe Shpëtim, kryetari i komunës, Policia, FSK-ja dhe Bashkësia Islame.Shala ka thënë se prej që është zgjedhur Kastrati në krye të komunës, nuk ka pasur asnjë rast të identifikuar me fenomenin e ekstremizmit, terrorizmit apo të radikalizmit.“Realisht prej që ka filluar mandati i kryetarit Kastrati nuk ka pasur kësi lloj situatë të ekstremizmit, radikalizmit apo terrorizmit. Ka pasur shqetësime, një rast kohëve të fundit, në gjimnazin në fshatin Bubavec dyshohet se një person ka bërë ngacmim ndaj një vajze. Por gjatë mandatit nuk kemi pasur raste të theksuara në dhunë në familje”.Shala krenohet me atë që sipas tij, Malisheva është ndër komunat më të qeta në Kosovë.“Situata në komunën e Malishevës mundem me thonë që është ndër më të qetat në Kosovë, kështu që mundem me konstatu se nuk ka ndonjë rast specifik që mundem me cekë. Në përgjithësi situata vazhdon të jetë e qetë” – ka thënë Shala.Komuna e Malishevës gjatë vitit 2022 nuk e ka pasur asnjë aktivitet që e ka organizuar apo përkrahur, që ka pasur liidhje me fenomenin e ekstremizmit, radikalizmit apo terrorizmit.Sipas drejtorit Shala, kjo nuk ka ndodhur ndoshta sepse nuk ka pasur ndonjë situatë të tillë.“Nuk e kemi pasur ndonjë aktivitet që ndërlidhet me këtë temë e që e kemi përkrahur financiarisht apo në mënyrë logjistike, ndoshta pse nuk kemi pasur është se fakti që nuk kemi pasur situata të tilla edhe më herët në komunën tonë. Gjithsesi në të ardhmen duhet me u bo, sepse është e mirë për vetëdijësimin e qytetarëve, mendoj që është e mirë për gjithë neve që të ndërmarrim këso hapa për kësi aktivitete që të japim një shembull të mirë”.Buxheti i Komunës së Malishevës për vitin 2023 është rreth 18 milionë euro. Për ndriqimin publik janë parashikuar gjatë atij viti të shpenzohen 100 mijë euro.Ndërsa për kategorinë ‘Zjarrfikësit dhe emergjencat’ në buxhetin e vitit 2023 për komunën e Malishevëës janë ndarë 201 mijë euro, ku 184 mijë euro janë për paga dhe 17 mijë euro janë për mallra dhe shërbime."
"Matja e premtimeve në sigurinë publike të kryetarit të Dragashit
Teksa fliste në debatin zgjedhor për zgjedhjet lokale të 2021, kur kandidonte për të parin e Dragashit, Bexhet Xeladini ishte përkujdesur që të mos jepte ndonjë premtim të veçantë, në lidhje me sigurinë publike.Ai kishte thënë se si parti (LDK) do të angazhohen që sa më pak te ketë probleme në sigurinë publike në komunën e Dragashit.Xheladini thoshte se në komunën e tij nuk përkojnë shprehjet ‘radikalizmi dhe ekstremizmi’.“Megjithëse shprehja radikalizmi dhe ekstremizmi nuk përkon me këtë term komuna jonë, për arsye se ne brez pas brezi kësi probleme në komunën tonë nuk kemi pasur. Kjo falë kulturës tonë të lartë të popullatës që e kemi atje, falë përkushtimit të madh që popullata i kushton familjes” – kishte thënë Xheladini në Debat Përnime, kur ishte pyetur për këtë temë.“Gjithashtu edhe një punë të madhe e kanë bërë edhe punëtorët e arsimit, edhe organet e rendit, por nuk duhet të mohojmë edhe punën shumë të madhe të klerikut fetar, xhamiave dhe imamëve të xhamiave që luajnë një rol të madh në edukimin sidomos të rinisë, sepse në këto institucione fetare e ndjekin besimin fetar shumë fëmijë, të cilët edukohen shumë mirë”.Rreth 1 vjet pasi që është zgjedhur në këtë pozitë, kryetari i Dragashit, Bexhet Xheladini, thotë se prej që është zgjedhur në këtë pozitë, në Dragash nuk ka pasur asnjë rast të shfaqjes së ekstremizmit, radikalizmit apo të terrorizmit.Marrë parasysh që në Dragash jetojnë tri komunitete, ai shqiptar, goran dhe boshnjak, Xheladini thotë se nuk ka pasur as shprehje të radikalizmit apo ekstremizmit në aspektin nacional.“Duke marrë parasysh që këtu jetojnë tri komunitete, shqiotar, goran dhe boshnjak, nuk kemi pasur radikalizim sa i përket aspektit nacional. Edhe pse këtu është një fe, feja muslimane. Por në kuadër të kësaj feje ka persona që kanë sekte të ndryshme, as radikalizëm nuk ka pasur kuadër të këtyre grupeve. As radikalizëm fetar, e as radikalizëm gjinor e as grupor. Ka qenë një situatë shumë e mirë, merita për këtë nuk po them që i takon kryetarit, normal që një meritë i takon kryetarit, por që merita më e madhe i takon popullatës, familjeve, traditave familjare, institucione shtetërore, institucioneve të cilat merren me sigurinë e të cilat veprojnë” – ka thënë Xheladini për KALLXO.com.Tutje, Xheladini ka thënë se Këshilli Komunal për Siguri në Bashkësi gjatë vitit 2022 ka mbajtur gjashtë takime, e që sipas tij, nuk është raportuar për asnjë rast të ekstremizmit, radikalizmit apo terrorizmit.“Kështu që, meritë ka edhe arsimi, institucionet shëndetësore dhe normal kleri fetar, imamët, të cilët në xhamia i përmendin ppothuajse çdo hetë këto. Gjithashtu në disa xhamia bëhet mësimi fetar, ku e dini që në Kuran shkruan që këto gjëra nuk i përkasin fesë islame, imamëve dhe i lufton këto dukuri. Të githa këto kanë ndiku që ne të jemi një komunë shumë e qetë sa i përket këtij drejtimi” – ka thënë kryetari i Dragashit.Po ashtu, Xheladini ka bërë të ditur se Komuna e tij ka filluar përgaditjet për formimin e Këshillave Lokal për Sigurinë në Bashkësi. Ai ka thënë se në këto Këshilla do të përfshihen përfaqësues e të gjitha fshatrave dhe lagjeve të Dragashit.Xheladini ka bërë të ditur se gjatë këtij viti, gjithashtu janë mbajtur edhe disa ligjërata për ekstremizmin, dhunën në familje dhe përdorimin e substancave narkotike në shkollat e mesme.“Kemi filluar edhe përgaditjet për formimin e Këshillave Lokal për Siguri në Bashkësi. Gjatë këtij viti ne kemi mbajtur takime, kemi mbajtur ligjërata për ekstremizmin, dhunën në familje, përdorimin e substancave narkotike në shkollat e mesme. Këto ligjërata i kanë mbajtur këto organizata që kanë qenë të specializiuara për këtë çështje, të cilat kanë marrë leje prej ministrisë dhe kanë marrë miratimin e drejtorit të Arsimit” – ka thënë Xheladini.Nga 11 shkolla fillore dhe një të mesme që ka komuna e Dragashit, nuk e ka asnjë psikolog të angazhuar.Xheladini është arsyetuar se nuk ka lejuar ministria angazhimin e psikologëve.“Nuk kemi pasur të drejtë të pranojmë psikolog nëpët shkolla, sepse nuk ka qenë në organogram, ministria nuk na ka leju. Këtë vit drejtori i Arsimit ka bërë kërkesë që të punësojmë psikolog. Unë vazhdimisht kam kërkuar nga organizatat e huaja që me financu së paku një apo dy psikolog. E kemi një projekt tash, ku na është premtuar që do të na financohet 15 zyrtar dhe në këtë drejtim duhet të bëjmë kërkesë edhe për psikolog” – ka bërë të ditur Xheladini.Tutje, Xheladini ka thënë se kamerat e sigurisë janë të vendosura nëpër gjithë shkollat e komunës dhe është bërë ndarja e mjeteve për mirëmbajtjen e tyre.“Kamerat e sigurisë i kemi të vendosura nëpër të gjitha shkollat, edhe kemi nda mjete për mirëmbajtjen e tyre. E bëjmë mirëmbajtjen e kamerave që janë të vendosura në qendër të komunës, edhe bashkëpunojmë me polici në këtë drejtim. Por nëpër fshatra nuk kemi kamera, vetëm nëpër institucione publike” – ka bërë të ditur ai.Ndërsa në muajin korrik të vitit 2022, Komuna e Dragashit ka nënshkruar një kontratë për instalimin e kamerave në objektin e ri shkollor në fshatin Brezne.Kurse ai ka thënë se edhe për ndriçimi publik këtë vit janë bërë investime.“Ndriçimi publik kemi nda mjete, edhe për investime kapitale. Sivjet i kemi bërë ndriqimin publik të dy fshatrave më të mëdha të komunës tonë Verllosan dhe fshatit Brezne. Kemi vendosur që pagesën e rrymës ta bëjë komuna, kemi ndriçimin publik nëpër qytet të përfunduar dhe kemi kompaninë që mirëmban dhe çdo vit ndajmë nga 10 mijë euro për mirëmbjatjen e ndriçimit publik”.Për këtë qëllim, në dhjetor është nënshkruar kontrata për ‘Sanimin e rrjetit të ndriçimit publik në fshatin Brod’. Në nëntor është nënshkruar kontrata për ‘Ndërtimin e ndriçimit publik në fshatin Bresanë.Në muajin gusht është nënshkruar kontrata për ndriqimin publik ‘në rruga Luftëtarët e UÇK-së në fshatin Brezne’. Ndërsa po ashtu në muajin gusht është nënshkruar një tjetër kontratë për ‘Ndërtimi i ndriqimit në fshatin Shajne’.“Për vitin e ardhshëm kemi të planifikuar eedhe për dy fshatra, por me sa e di unë shumë fshatra në mënyrë vullnetare e kanë bo ndriqimin publik”.Kurse në anën tjetër, në lidhje me qentë endacak, Xheladini ka thënë se janë ndarë 10 mijë euro për vitin e ardhshëm, por që sipas tiij, problemi është më i madh se sa problem lokal.“Me qentë endacak na ka përfundu kontrata. Kemi problem, për shkak të ligjit. Ne kemi nda 10 mijë euro për vitin e ardhshëm për trajtimin e qenve endacakë, por në bashkëpunim me asociacionin e komunave dhe ministrinë e Financave, jemi në përpjekje për gjetjen e një zgjidhje shtetërore” – ka thënë Xheladini."
"Realizimi i premtimeve të Shpejtim Bulliqit për sigurinë publike
Shpejtim Bulliqi në kohën kur po kandidonte për herë të dytë për kryetar të Komunës së Podujevës kishte shpalosur planet e tij për sigurinë publike.Në këtë aspekt, Bulliqi kishte ngritur si çështje mungesën e policëve me të cilën përballet stacioni policor në Podujevë.“Unë po nisna nga fakti që ne jemi me një stacion policor që është në shkallën më të lartë por i cili i mungon numri i mjaftueshëm i policëve për me mbajtë sigurinë publike. E dyta kemi bë punë të madhe në vendosjen e kamerave në çdo rrugë gati dhe kemi projekt të vazhdojmë me këtë trend. Kemi një bashkëpunim të mirë me krerët e bashkësive fetare brenda përbrenda” – kishte thënë Bulliqi në DebatPernime në vitin 2021.Problemi tjetër që Bulliqi kishte dhënë fjalë se do të vazhdohej të merrej ishte trajtimi i qenve endacakë, sepse siç thoshte atij “është një numër shumë i madh”’.“Mbajmë mbledhje të rregullta me Këshillin për Siguri në Bashkësi edhe me KFOR-in dhe FSK për të parë se cilat janë shqetësimet e qytetarëve. Pastaj kemi bërë projektin dhe jemi duke e realizu çështjen e trajtimit të qenve endacakë sepse është një numër shumë i madh. Jemi duke i trajtuar për ditë” – kishte deklaruar Bulliqi.Përveç asaj, kryetari Bulliqi i bindur ishte shprehur për rritjen e numrit të psikologëve nëpër shkollat e Podujevës.Ndër të tjerat, ka deklaruar se do të bashëkpunojnë “shumë” me Qendrën për Punë Sociale, nën arsyetimin se “ është rritur edhe numri i rasteve të dhunës në familje”.Një vit nga mandati i ri, KALLXO.com ka kërkuar raportin nga kryetari Shpejtim Bulliqi lidhur me premtimet e tij në sigurinë publike të Podujevës.Edhe pas një viti, Komuna e Podujevës vazhdon të përballet me mungesën e policëve.Madje kryetari Bulliqi thotë se tashmë mungesat janë shtuar pasi një numër i policëve janë angazhuar në veri të vendit për shkak të situatës së krijuar në atë pjesë. “Nuk kemi progres, por vetëm regres” – thotë Bulliqi.45 deri 50 zyrtarë policorë, minimalisht, do të mund t’i plotësonin nevojat që ka stacioni policor, sipas kryetarit Bulliqi. “Ende nuk qëndrojmë mirë, për arsye siç e dini edhe ju kjo është ekzluzivisht kompetencë e nivelit qendror sepse Policia e Kosovës menaxhohet nga niveli qendror. Duke marrë parasysh nivelin e sotëm të stacionit që ndodhet, pra kategorinë e parë dhe numër të personelit që posedon stacioni jonë, nuk jemi të kënaqur. Këta ende e vështirëson situata e krijuar në veri. Ku numri i policëve nga stacioni janë angazhuar në detyra shtesë” – thotë Bulliqi.Në intervistën për KALLXO.com ai ka shpresa se me gjeneratën e re, në vitin 2023, do të plotësohen vendet e nevojshme. “Mungesa e numrit të policëve në stacionin policor të Podujevës po e vështirëson edhe kryerjen e punëve dhe shpesh për shkak të këtyre kufizimeve. Dhe tek në vitin 2023, nga informatat që kam që del një gjeneratë e re, do të plotësohen vendet vakante në stacionin policor” – ka thënë kryetari i Podujevës. Policia e Kosovës ka shpallur konkurs më 27 tetor 2021 për zyrtarë policorë. Ky konkurs, aktualisht është në fazën e testimit psikologjik dhe kontrollimit mjekësor. Sipas njoftimit të datës 27 dhjetor 2022, këtij testimi do t’i nënshtrohen 470 kandidatë. Kjo fazë pritet të përfundojë në fillim të muajit shkurt 2023. Për mbulimin me kamerat, Bulliqi thotë se në këtë pikë qëndrojnë mirë.“Në këtë aspekt qëndrojmë mirë, krejt rrugët kryesore të qytetit janë të mbuluara me kamera, ne si institucione i mbulojmë në kuptimin e mbulushërisë financiare ndërsa mbikëyqrjen e bënë drejtpërdrejt stacioni policor.  Projekti i fundit ka qenë këtyre ditëve, është në fazën e fundit. Prej vitit në vit ndajmë mjete për me mujtë me zgjeru rrjetin e kamerave në rrugët që janë të nevojshme”  – u shpreh ai. Kryetari Bulliqi ka përmendur incidentet që kanë ndodhur me imamët e dy xhamive gjatë këtij viti. “Për çdo shqetësim që mund të paraqitet, ne angazhojmë takime individuale me bashkësine islame, por disa mbahen edhe përmes këshillit për siguri në bashkësi. Ato që kemi pas shqetësim janë disa dukuri, ose celula të dukurive të një grupacioni islamik që veprojnë, që fatkeqësisht janë prezente edhe në komunën tonë. Kemi pasur disa probleme me imamin e Xhamisë së Halabaku-ut. Bashkësia Islame është marrë me të, situata tash është më e qetë, por tendencat vazhdojnë” – ka thënë ai.KALLXO.com ka raportuar për incidentin e regjistuar më 21 korrik 2022, ku tre persona dyshohet se kanë sulmuar imamin e xhamisë në fshatin Lupç të Podujevës.Tre të pandehurit, sipas Prokurorisë dyshohet se në bashkëkryerje dhe me dashje kanë tentuar që ta privojnë nga jeta imamin, duke e goditur me mjete të forta.Lidhur me rastin kishte reaguar edhe Bashkësia Islame e Kosovës (BIK). Ata kishin dënuar sulmin që ishte bërë ndaj Berishës dhe e kishin cilësuar si akt të papranueshëm.Po atë muaj [korrik 2022] edhe një incident tjetër ishte regjistuar para xhamisë në fshatin Halabaku. Aty imami është penguar nga xhemati që të hyjë në xhami dhe ta ushtrojë funksionin e tij, pasi që konsiderohet si i palegjitimuar nga BIK. Policia për këtë rast kishte vënë nën pranga 7 persona. Në anën tjetër, për çështjen e psikologëve nëpër shkollat e Podujevës, Bulliqi thotë se akualisht kanë të angazhuar 10 psikologë. Podujeva ka 32 shkolla fillore dhe tri të mesme të larta.“Nga ajo që thuhet për numër në kokë të nxënësit, sot kemi 10 psikologë që i kryejnë detyrët, pra nga numri i mbi 16 mijë nxnësve [niveli i ultë dhe i mesëm të lartë]. Kemi rritë numrin e psikologëve, edhe pse jo mjaftueshëm. Kemi marrë 3-4 psikologë, dy janë në procedurë. Në shkolla të mesme të larta i kemi gjetë pa psikologë, ka psikologë nëpër këto shkolla. Pritet që ky numër të rritet konform numrit të nxënësve” – ka thënë ai.Më tej, lidhur me trajtimin e rasteve të dhunës në familje, një vit pas Shpejtim Bulliqi thotë se në këtë pjesë “nuk kanë numër të lartë”.Ai shton se Qendra për Punë Sociale është bërë me dy zyrtarë të ri të personelit. “Komuna e Podujevës qëndron në kategorinë e vendeve që kanë numër jo të lartë të dhunës në familje. Kjo është sipas statistikave që i kemi ne, dhe kësisoji, për këto raste, kemi pasur një angazhim të mirë edhe me OSBE-në, ku financojmë për strehimore për këto raste, por edhe për fëmijtë. Edhe Qendra për Punë Sociale është fresku me dy zyrtarë të ri të personelit që punojnë në shërbime me qytetarët, dhe kësisoji po bashkëpunojmë edhe Policinë e Kosovës, por edhe me organizata që i menaxhojnë këto raste” Tek çështja e Këshillit të Sigurisë në Bashkësi, në faqen zyrtare të Komunës së Podujevës, figuron se më 5 dhjetor 2022 është mbajtur mbledhja e fundit. Aty thuhet se në këtë mbledhje është diskutuar mes tjerash edhe për rastet e dhunës në familje.Sipas këtij njoftimi thuhet se lidhur me gjendjen e sigurisë në komunë komandanti i Stacionit Policor, Nijazi Jashari, i cili citohet të ketë thënë se 75 raste të raportuara për dhunë në familje në vitin 2022 në Komunën e Podujevës, 30 prej këtyre rasteve janë në ndalim të policisë, 22 raste janë me urdhër mbrojtje, dhe 4 raste janë dërguar në strehimore. "
"Komuna e Prishtinës ndalon përdorimin e mjeteve piroteknike në vende publike
Komuna e Prishtinës përmes një urdhërese ka ndaluar përdorimin e mjeteve piroteknike në vende të  hapura publike, përkatësisht në tregje, rrugë dhe sheshe.Në njoftimin e komunës bëhet e ditur se ndalesa vlen prej datës 25 dhjetor 2022 deri më 3 janar 2023.Lidhur me urdhëresën komuna ka njoftuar Drejtorinë e Inspekcionit si dhe Policinë e Kosovës.Kjo urdhëresë ka hyrë në fuqi nga data 22 dhjetor."
"Prishtina me dy kënde lodrash për fëmijët me nevoja të veçanta
Komuna e Prishtinës ka inauguruar dy kënde lodrash për fëmijët me nevoja të veçanta në lagjen ‘Ulpiana’.Kënde të kësaj natyre janë të parat në kryeqytet. Projekti u implementua në bashkëpunim me YARL (Youth are the real leadres) dhe misionin e OSBE-së në Kosovë.Drejtoresha e parqeve në komunë, Donika Çetta lidhur me këtë projekt deklaroi se shpreson që këndet do ofrojnë qasje të barabartë për fëmijë, derisa theksoi se kanë synim që të bëjnë hapësira të tilla rekreative në çdo lagje.“Shpresojmë që lodrat e instaluara do të ofrojnë qasje të barabartë për fëmijët ndërsa synimi ynë është që në të ardhmen të kemi në çdo lagje hapësira rekreative të qasshme për të gjithë”- ka shkruar Çetta.Derisa, kryetari i Prishtinës Përparim Rama është shprehur se qasja e barabartë për të gjithë qytetarët është prioritet i qeverisjes së tij.Në muajin tetor të këtij viti Komuna e Prishtinës po ashtu ka miratuar propozimin e Drejtorisë së Arsimit për mbulim të shpenzimeve të transportit shtëpi-shkollë/institucion parashkollor publik dhe anasjelltas për nxënësit/fëmijët me nevoja të veçanta.Në vendimin e komunës theksohet se shuma e mjeteve financiare për subvencionim do jetë 60 euro në muaj për secilin nxënës.Drejtoresha e Arsimit në Komunë, Besianë Musmurati më herët gjatë këtij viti ka bërë të ditur se në Prishtinë janë rreth 500 fëmijë me nevoja të veçanta.Lidhur më këtë, në mars komuna shpalli po ashtu konkurs për 15 asistentë për fëmijë me nevoja të veçanta.Kend i lodraveKend i lodraveKend i lodraveKend i lodrave"
"Kushtrim Mehmeti zgjidhet udhëheqës artistik i Teatrit Kombëtar
Regjisori Kushtrim Mehmeti është zgjedhur udhëheqës artistik i Teatrit Kombëtar të Kosovës.Mehmeti është kandidati i vetëm i cili ka marrë pikët e mjaftueshme për të marrë këtë post, pas përfundimit të procedurës së rekrutimit; testimit me shkrim dhe intervistës me gojë të kandidatëve që kishin konkurruar në konkursin për këtë pozitë.Udhëheqësi artistik zgjidhet nga këshilli drejtues i Teatrit Kombëtar.Vendimi për zgjedhjen e Kushtrim Mehmetit është nënshkruar nga kryesuesja e këshillit drejtues dhe nga një kopje u është dërguar kandidatëve konkurrues të konkursit. Njoftimi për zgjedhjen e Mehmetit është bërë publik edhe në ueb-faqen e MKRS-së.Intervistimi i kandidatëve është bërë më 4 janar 2023 nga këshilli drejtues i Teatrit Kombëtar në përbërje të Visare Aliut, Ben Apollonit, Shkurte Aliut, Vlora Merovcit, Donika Gashit dhe Majlinda Bregasit e Gresa Pallaskës që vlerësimin e bënë përmes lidhjes online.Pas mbledhjes së pikëve nga testimi me shkrim dhe intervistës me gojë, Mehmeti është vlerësuar me 74.65 pikë, duke lënë prapa kundërkandidatin e vetëm për këtë post, Sokol Plakollin, i cili u vlerësua me 54.73 pikë.Teatri Kombëtar që prej katër vitesh ishte me ushtrues detyre të udhëheqësit artistik.KALLXO.com ka monitoruar procesin e konkursit për zgjedhjen e udhëheqësit artistik.Sikurse shumica e konkurseve të mëhershme për këtë pozitë, por edhe për zgjedhjen e drejtuesve të tjerë të institucioneve kulturore, edhe ky konkurs nuk kaloi pa “zhurmë’” Procesi i intervistimit të kandidatëve është përcjellë me dyshime për rrjedhje të pyetjeve të testit te kandidatët, ankesa e vendime për ripërtëritje të testit me shkrim për kandidatët.Intervistimi i kandidatëve konkurrues nisi më 26 tetor 2022, me testimin me shkrim të kandidatëve. Testit me shkrim për këtë konkurs iu nënshtruan: Kushtrim Mehmeti, Sokol Plakolli, Arta Muçaj dhe Zana Hoxha.  Por, problemet lindën gjatë vlerësimit të testit të kandidatit Kushtrim Mehmeti, pasi Gresa Pallaska, anëtare e këshillit drejtues hodhi dyshime se këtij mund t’ i jenë treguar disa prej pyetjeve të testit para se të mbahet testimi.Ky dyshim dhe tërheqja e saj nga vlerësimi ndërpreu procesin vlerësimit të testit të Mehmetit, pasi tashmë këshilli drejtues kishte bërë vlerësimin e testeve të kandidatëve të tjerë.Dyshimet e saj Pallaska i mbështeti në faktin se kandidati Mehmeti nuk ishte përgjigjur në asnjë prej pyetje në test që ishin propozuar nga ajo.Gresa Pallaska nuk ka dashur te flasë lidhur dyshimet e saj për rrjedhje te pikëve te njëri prej kandidatëve konkurrues.Por, Kushtrim Mehmeti, kandidati për të cilin u ngritën dyshime, ka mohuar se dikush ia ka treguar pyetjet për e testin e mbajtur më 26 tetor 2022.“Nuk ka asgjë të vërtetë në ato pretendime, dhe i bëj thirrje personit në fjalë t’i drejtohet organeve gjegjëse lidhur me ato pretendime denigruese dhe tërësisht të pabaza. Përndryshe testin e parë e kam kaluar me 67.51 pikë për shkak të pretendimeve për manipulim tërhiqet personi në fjalë dhe pas vendimit të komisionit është kthyer në ritestim gjithë testi, e në të cilin nuk kishte pretendime për manipulim, personi në fjalë mori pjesë dhe unë mora 67.74 pikë, vetë rezultati i ngjashëm tregon që nuk ka asgjë të vërtetë në ato pretendime” – tha ai për KALLXO.com pas përfundimit të procesit të konkursit ku ai doli më i vlerësuari.Megjithatë, vlerësimi i testit të Mehmetit u bë më 2 nëntor 2022, por pa pjesëmarrjen e Gresa Pallaskës.Pas vlerësimit Mehmeti doli më i votuari,  me 67.51 pikë dhe i vetmi që plotësoi kushtin për t’u ftuar në intervistë me gojë.Visare Aliu, kryetare e këshillit drejtues të Teatrit Kombëtar, tha për KALLXO.com se vazhdimi i vlerësimit të testit të Mehmetit pas ndërprerjes dhe pa pjesëmarrjen e Pallaskës është bërë më rekomandimin të MKRS-së.“Këshilli drejtues ka vazhduar procedurën e vlerësimit të testit me shkrim konform rregullave dhe rekomandimeve të Departamentit te Burimeve Njerëzore të MKRS-së”-ka thënë ajo.Dyshimet e Pallaskës për rrjedhje të pyetjeve të testit, por edhe ankesat e kandidatëve që nuk kaluar testin më shkrim (26 tetor 2022), bënë që komisioni i ankesave për nëpunësit e shërbimit publik në MKRS të vendosë për ritestimin e kandidatëve (vendimi i datës 2 dhjetor 2022).Pas vendimit të KANSHP në MKRS, kandidatët u thirrën për ritestim (testim me shkrim) më 14 dhjetor 2022. Por në ritestim u paraqitën vetëm Kushtrim Mehmeti e Sokol Plakolli, të cilët edhe morën pikët e nevojshme për intervistat me gojë. Intervistimi u mbaj më 4 janar 2023. Pas vlerësimit të prezantimit (intervistës me gojë) dhe mbledhjes së pikëve nga testimi dhe prezantimi gjatë intervistave, Mehmeti grumbulloi më shumë pikë duke u zgjedhur udhëheqës artistik i Teatrit Kombëtar të Kosovës.Që nga qershori i viti 2019 Teatri Kombëtar ka funksionuar me ushtrues të detyrës të udhëheqësit artistik.Sipas ligjit në fuqi për teatrot, udhëheqësi artistik zgjidhet nga këshilli drejtues me mandat 4-vjeçar."
"Pas 44 vjetësh, mbyllet libraria e parë arabe në Londër
Një zbritje finale e çmimit të librave siguroi një rrjedhë të qëndrueshme klientësh që hynin dhe dilnin, shumica duke shprehur konfuzion dhe zhgënjim për lajmin se libraria ikonë e Londrës, e vendosur në zonën e Baysëater, do t’i mbyllë dyert e saj për herë të fundit më 31 dhjetor.“Është një trend kaq i trishtueshëm,” mërmëriti një burrë i moshuar në një dialekt sirian ndërkohë që qëndronte pranë arkëtarit. “Njerëzit nuk duan të lexojnë më libra; ata preferojnë tabletët dhe laptopët e tyre.”E themeluar në vitin 1978 si libraria e parë arabe në Londër, ‘Al-Saqi Books’ përfaqësonte një thesar veprash letrare për mërgimtarët arabë që jetonin në Londër dhe në mbarë Evropën. Ishte një destinacion me rendësi për arabët që e vizitonin Londrën, të cilët ishin të kënaqur nga fakti se mund të gjenin dhe blenin libra që përndryshe do të censuroheshin në vendet e tyre.“Për turistët arabë, ‘Saqi Books’ ishte një vend që duhej vizituar”, tha Badr al-Modaires, shkrimtar kuvajtian në fund të të 60-ave, i cili udhëton në Londër katër herë në vit.“Është një nga simbolet në Londër,” shtoi ai.“Gjatë cdo vizite këtu, më duhet të shkoj dhe të blej libra për veten dhe miqtë e mi, të cilët më japin një listë të asaj që duan.”“Një shtëpi larg shtëpisë”Tingulli ritmik i këngës së famshme të këngëtares algjeriano-libaneze Warda, Batwanes Beek, që filtrohej në të gjithë dyqanin, bëri pak për ta lehtësuar dhimbjen e Salwa Gaspard.Si një nga bashkëthemeluesit, mbyllja e librarisë pas 44 vitesh ishte gjëja e fundit që ajo donte.“Kam shpenzuar një jetë duke u kujdesur për këtë librari – më shumë vite sesa duke rritur fëmijët e mi”, tha ajo. “Burri im, gjithashtu bashkëthemelues, ndihet sikur po e humb një fëmijë. Por a e keni parë se si është Londra këto ditë? Kjo është e tepërt.”Sfida të ndryshme ekonomike, disa të nxitura BREX-it dhe pasojat nga pandemia e koronavirusit, së bashku me kostot e larta të transportit, rritjen e çmimeve të librave dhe taksat zhvatëse, e kanë vështirësuar shumë funksionimin e këtij dyqani.“Kam lexuar diku se dy të tretat e banorëve të Mbretërisë së Bashkuar po i reduktojnë gjërat jo shumë me rëndësi dhe, janëlibrat dhe kinemaja që llogariten si jo fort me rëndësi,” tha ajo. “Sendet rekreative tani janë në dispozicion nga komoditeti i shtëpisë, qoftë blerja e një libri të dixhitalizuar apo marrja me qira e një filmi.”Gaspard, së bashku me bashkëshortin e saj Andre dhe shoqen e tyre të ndjerë Mai Ghoussoub jetonin në Paris gjatë fundit të viteve 70, pasi kishin ikur nga Libani për shkak të luftës civile. Së bashku, ata vendosën ta hapnin librarinë pasi Ghoussoub vuri re mungesën e një hapësire fizike kulturore arabe në Londër.Emri Saqi dhe logoja e tij rrjedhin nga një pikturë e një artisti me ndikim irakian, Jawad Salim, i quajtur Shitësi i ujit.“Na pëlqeu sepse e pamë si një metaforë për kulturën e ujitjes ose një shitës kulture,” tha Gaspard.Libraria filloi me kapacitet të vogël, duke blerë aksione nga botuesit në Liban dhe Egjipt.Raftet më vonë u rritën duke përfshirë libra në anglisht, për ta kënaqur kureshtjen në rritje të perëndimorëve për të mësuar rreth arabëve kulturalisht, diçka që u kufizua nga portretizimi i botës arabe nga mediat kryesore.Mirëpo, katër dekadat e fundit nuk ishin pa sfida dhe polemika.Kohët e fundit, në korrik të vitit 2021, bodrumi i librarisë u përmbys duke shkatërruar qindra libra.Xhamat e vitrinës janë thyer gjithashtu disa herë, si gjatë aferës Salman Rushdie Satanic Verses në fund të viteve ’80.Shpëtimi i trashëgimisë së kulturës SaqiMe kalimin e viteve, libraria ‘Al-Saqi Books’ tërhoqi pjesën e tij të drejtë të të famshëmve.Poeti sirian Adonis dhe feministja e ndjerë egjiptiane Naëal el-Saadaëi nuk ishin të huaj për librarinë.Ahmed Zaki Yamani, ish-ministri saudit i naftës dhe Suheil Bushrui, profesori i ndjerë palestinez dhe studiuesi i shquar i veprave të shkrimtarit libanez Gibran Khalil Gibran, ishin gjithashtu vizitorë të shpeshtë.“Vite më parë, yjet e muzikes dhe filmit, Chris Martin nga Coldplay dhe Gëyneth Paltroë erdhën këtu për të kërkuar një kopje të “Një mijë e një net” për fëmijët e tyre,” thotë Gaspard.Pavarësisht përfundimit të një epoke për librarinë, dy shtëpitë botuese të Al-Saqit në anglisht dhe arabisht me të njëjtin emër do të vazhdojnë të funksionojnë respektivisht në Londër dhe Bejrut./Al Jazeera"
"Xhubleta në pullë postare
Filatelia e Postës së Kosovës ka lëshuar në qarkullim postar emisionin e jashtëzakonshëm të pullave postare të titulluar “Nga Trashëgimia – Xhubleta”. Xhubleta, një veshje e lashtë shqiptare, është marrë nën mbrojtje nga Organizata e Kombeve të Bashkuara për Arsim, Shkencë dhe Kulturë (UNESCO) në nëntor të këtij viti.“Filatelia e Postës së Kosovës, kësaj radhe nga thesari i etnologjisë na sjell imazhin e bukur të Xhubletës në pulla postare, përmes të cilave do të promovojë kudo nëpër botë vlerat e trashëgimisë kulturore dhe materiale të pafundme që ka atdheu ynë”- thuhet në njoftimin e Postës së Kosovës.Xhubleta është ruajtur dhe përdorur deri në ditë e sotme në viset veriore shqiptare, në Shqipëri, Kosovë e Mal të Zi. Xhubleta ka formën e një kambane të valëzuar, e punuar me shajak dhe zbukuruar me ngjyra të ndryshme. Posta e Kosovës ka edituar në vazhdimësi pulla postare me fotografi nga trashëgimia kulturore e portrete te personaliteteve kulturore kosovare.Pulla postare “Nga Trashëgimia – Xhubleta’. Foto: Posta e Kosovës. "
"Nxënësit nga Gjakova do të marrin pjesë në festivalin e koreve në Sarajevë
Kori i Shkollës së Mesme të Lartë të Muzikës, “Prenk Jakova” në Gjakovë do të marrë pjesë në festivalin e koreve që mbahet vitin e ardhshme në Sarajevë të Bosnje dhe Hercegovinës.Festivali i Ndërkombëtar i Koreve në Sarajevë, (International Sarajevo Choir Festival) do të mbahet më 8 dhe 9 maj 2023, në kryeqytetin boshnjak.Lajmi për pjesëmarrjen e nxënësve gjakovarë në këtë festival e ka konfirmuar për KALLXO.com, Kastriot Sada, drejtor i shkollës “Prenk Jakova”.“Kori i shkollës së mesme të lartë të shkollës së Muzikës “Prenk Jakova “ në Gjakovë do të prezantohen në festivalin e koreve në Sarajevë”- tha për KALLXO.com drejtori Sada, i cili njëkohësisht është edhe dirigjent i korit të shkollës “Prenk Jakova”. Festivali “International Sarajevo Choir Festival” ka karakter garues. Përveç korit të nxënësve nga Gjakova, në këtë festival do të marrin pjesë edhe garues nga vendet tjera ballkanike. "
"Studio ‘Behia’s Dance’ përmbyll vitin me baletin ‘Don Quixote’
Studioja e baletit, “Behia’s Dance” në Prishtinë e ka mbyllur vitin 2022 me shfaqjen e baletit “Don Quixote”.Shfaqja është realizuar me nxënësit e kësaj studioje, ndërsa koreografia është bërë nga Behie Murtezi dhe Driton Saqipi.Driton Saqipi, njëri prej koreografëve të shfaqjes tha për KALLXO.com premiera e kësaj shfaqje u dha në Teatrin “Faruk Begolli”, ndërsa u prit me duartrokitje nga publiku i shumtë.“Shfaqja baletit  ‘Don Quixote’ është njëra prej shfaqjeve më të mira që ka historia e baletit botëror. Kjo shfaqje u dha premierë në Teatrin “Faruk Begolli” nga balerinët e shkollës se baletit ‘Behia’sdance’. Ishte një natë magjike me gjeneratën e re të baletit në vendin tone”.Studio ‘Behia’s Dance’ është një nga shkollat më të suksesshme të baletit për moshat e vogla.Çdo vit kjo studio e përmbyll viti me një premierë baleti përmes së cilës shfaqet talenti i nxënësve të kësaj shkolle.Skenë nga baleti ‘Don Quixote’. Foto: Behia’s Dance.Skenë nga baleti ‘Don Quixote’. Foto: Behia’s Dance. "
"Revista 'Time': 10 filmat më të mirë të vitit 2022
Secili vit është një vit i mrekullueshëm për filmat dhe të gjesh 10 filma më të mirët në çdo vit të caktuar nuk është asnjëherë problem. Por edhe në këtë kontekst, viti 2022 ishte i jashtëzakonshëm. A është e mundur që kineastët, të çliruar më në fund nga disa nga kufizimet dhe ankthet e prodhimit të filmit në fillim të pandemisë, të përjetojnë një shpërthim kolektiv energjie dhe imagjinate? Apo ne, si anëtarë të audiencës në përgjithësi, po zgjohemi më në fund nga plogështia e letargjisë sonë të mëparshme të epokës së pandemisë, më të hapur ndaj mundësive të filmave sesa ishim më parë? Nuk ka një përgjigje të qartë për këto pyetje, por kjo nuk e minimizon shkëlqimin e filmave të këtij viti. Më poshtë po listojmë dhjetë nga filmat më të mirë për vitin 2022.10. All the Beauty and the BloodshedNë vitin 2017, fotografi Nan Goldin, sapo kishte mbaruar një periudhë rehabilitimi për varësinë nga OxyContin, themeloi një grup të quajtur Intervenimi i Varësisë me Recetë Tani (PAIN), për të detyruar Familjen Sackler – filantropë të botës së artit dhe pronarë të Purdue Pharma – të llogarisin rolin e tyre në krizën e opioideve. Me regji të Laura Poitras, ky dokumentar është njëkohësisht një portret i një artisteje që i ka trajnuar prej kohësh kontaktet e saj mbi anët e jashtme të shoqërisë dhe një dëshmi e fuqisë së aktivizmit pasionant.9. The InspectionJeremy Pope shfaqet me një performancë të shkëlqyer si një i ri homoseksual, i pastrehë dhe pa mundësi, i cili i bashkangjitet Marinsave, ku përballet me mizorinë dhe fanatizmin, por gjithashtu gjen një ndjenjë komplekse përkatësie. Shkrimtari-regjisori Elegance Bratton e ka nxjerrë këtë histori nga përvoja e tij dhe në vend që t’i kërkojë përgjigjet e thjeshta, ai i rrënjos pyetjet e vështira. Ne të gjithë duhet të gjejmë vendin tonë në botë; askush nuk tha se do të jetë e thjeshtë.8. Il BucoNë vitin 1961, një grup speleologësh të rinj udhëtuan në fshatrat kalabreze të Italisë jugore për ta eksploruar shpellën më të thellë të Evropës, e shtrirë 700 metra nën sipërfaqen e Tokës. Regjisori italian Michelangelo Frammartino e rikrijon atë eksplorim, duke inkuadruar emocionin e kërkimit të sekreteve më të thella të natyrës kundër trazirave të një bote që ndryshon me shpejtësi. Ky është një film tërheqës, i qetë dhe hipnotik.7. EODimë kaq pak për jetën e brendshme të kafshëve; shkenca mund të na tregojë vetëm kaq shumë. Në moshën 84-vjeçare, regjisori polak Jerzy Skolimoëski na ka dhuruar një film për odisenë e një gomari të quajtur EO, i cili gjen mirësinë dhe mungesën e tij në një udhëtim nga Polonia në Itali. Filmi EO, në momente të vështira për t’u parë, në fund të fundit është shumë i bukur, një kujtesë që duhet të kujdesemi për miqtë tanë, kafshët, me kujdesin maksimal.6. TárCate Blanchett luan rolin e dirigjentit të jashtëzakonshëm të orkestrës Lydia Tár, një figurë aq e gjallë sa kollaj mund të besohet se është një person real. Në, fakt, nuk është: Shkrimtari-regjisori Todd Field dhe Blanchett e quajtën atë, tiranike dhe madhështore, nga imagjinata. Ky është një film ambicioz – dhe shpesh tepër qesharak – për një grua të komplikuar, shpesh të papëlqyeshme, e cila punon shumë dhe arrin lart për atë që dëshiron. Por ka të bëjë edhe me artin si një lloj ushqimi – lëndë djegëse për mbijetesë në një botë ndonjëherë të pamëshirshme.5. HappeningEdhe sikur të mos ishte në kohën e duhur, “Happening” e regjisores franceze Audrey Diëan do të ishte ende një vepër e tensionuar dhe në heshtje radikale. Përshtatur nga kujtimet e vitit 2000 nga autorja fituese e çmimit Nobel, Annie Ernaux, fotografia e këtij filmi është e drejtpërdrejtë dhe prekëse në eksplorimin e saj se çfarë mund të nënkuptojë një shtatzëni e padëshiruar për një grua – në këtë rast, një studente e re luan me një zgjidhje të ashpër dhe të mavijosur nga Anamaria Vartolomei.4. ElvisElvisi i Baz Luhrmann është më pak një film biografik i drejtpërdrejtë i Elvis Presley-t sesa një jumpsuit në formë filmi: jopraktik, por lajkatar dhe i ndërtuar për të akomoduar hapa gjigantë imagjinativ. Austin Butler, me mollëzat e tij mbretërore, sytë e tij të butë si një psherëtimë malli, ngjall madhështinë trupore dhe trishtimin ëndërrimtar të Elvisit. Ky film është tejet i mirë. Por është gjithashtu i mbushur me dashuri për një mbret të cilin nuk e meritonim.3. Armageddon TimeNë këtë dramë gjysmëautobiografike nga James Grey, një nxënës i zgjuar,në klasën e gjashtë të Queens, Paul i Banks Repeta, miqësohet me një nga fëmijët e paktë me ngjyrë në klasën e tij, Johnny e Jaylin ëebb, edhe pse ai mbetet i paditur për realitetet specifike të jetës së shokut të tij. Qenieve njerëzore u pëlqen të mburren për kohërat kur e kanë bërë gjënë e duhur, mirëpo kujtimet e kohërave në të cilat nuk kemi arritur të veprojmë janë më të tmerrshmet nga të gjitha. Grei llogarit me ato dështime – dhe nuk ofron falje të lehtë për veten e tij.2. AftersunSi fëmijë, nuk e kemi idenë se si do të marrin formë ndjenjat tona për prindërit tanë kur edhe ne vetë të arrijmë moshën e tyre. Ky është territori që eksploron shkrimtarja-regjisorja skoceze Charlotte Wells në debutimin e saj mahnitës. Njëmbëdhjetë vjeçarja Sophie (Frankie Corio) shkon në një pushim të rrallë pushimi me babanë e saj, Calum (i jashtëzakonshmi Paul Mescal) gjatë së cilës ajo fillon t’i shohë të metat dhe vuajtjet e tij. Tronditjet delikate të këtij filmi intim, të punuar bukur mbeten shumë kohë pasi ta keni përfunduar së shikuari atë.1. The FabelmansSteven Spielberg ka bërë filma për më shumë se 50 vjet, dhe në shumë prej tyre ka prekje autobiografike. Mirëpo ‘The Fabelmans’ është filmi i tij më personal deri më sot, ai që llogarit të vërtetën e hidhur sesi familjet durojnë edhe në mes të stresit dhe krizës. Michelle ëilliams dhe Paul Dano luajnë në rolin e Mitzi dhe Burt Fabelman, zëvendësues për prindërit e jetës reale të Spielberg. Performancat e tyre janë ndër më të mirat e vitit, me teksturë delikate dhe thellësisht sensitive./Time"
"'Ms. Indefinite', aktivistja që shkrimet poetike i vë në jetë përmes video perfomancave
Aktivistja feministe Saranda Sadikaj, tash e dy vite revoltën fizike të pjesëmarrjes nëpër protestat kundër shtypjes ndaj grave e ka shndërruar një formë tjetër – përmes artit ajo ka filluar që këtë kauzë ta vazhdojë në variante virtuale.Kësisoj, shkrimet poetike të kësaj aktivisteje vijnë në jetë përmes video performancave.Aktrimi, koreografia, kompozimi e regjia, në ndërthurje me poezinë, muzikën dhe vallëzimin ka multifunksionalizuar akovimin e feminizmit, luftimin e patriarkatit dhe sistemin kapitalist që artistja nxjerr si revoltë qytetare.Pjesë e krijimtarisë së saj është edhe nofka “Ms. Indefinite” të cilin ajo e përdor për t’i vënë një epitet personalietit të saj me emrin skenik i cili përbën një pjesë tjetër që e prezanton punën e aktivizmit artistik të saj.“Ms. Indefinite, “zonja e palimituar”, vie nga një shpjegim teorik i filozofit, shkrimtarit, aktivistit politik dhe kritikut letrar francez, Michel Foucault, që e përshkruan “vet pagëzimin identitar” si nevojë e krijuesit/es për vet ndjeshmëri reprezentative për krijimin dhe prezantimin tek publiku” -shpjegon aktivistja.Ms. Indefinite thotë se një ndër arsyet kryesore për këtë formë të aktivizmit kishte qenë synimi që mesazhet të barten përmes te publiku një forme më kreative.“Me video- performancat artistike që i realizoj (kam) zgjeruar aktivitetin dhe angazhim tim feminist në një mënyrë më kreative dhe në një formë më të qasshme nëpërmjet aktivizmit artistik si artiste feministe” – thotë ajo.Kronologjia e filleve të “Ms. Indefinite”Për Sadikajn të shprehurit përmes formave letrare kishte nisur që nga pasioni e inspirimi i hershëm për poezitë e shkruara gjatë fëmijërisë e më pas kishte vazhduar me zgjerimin e veprimtarisë së saj.“Fillimisht nga ato poezitë patetike shkollore, tutje duke u zhvilluar dhe etabluar në recitale slam, duke vijuar me publikime, botime, pjesëmarrje në kompeticione dhe netë poetike, pashmangshëm e inspiruar nga çështjet, fenomenet dhe dukuritë sociale në kohë dhe rrethane të ndryshme”- përshkruan ajo.Vetmosmjaftushmëria artisitke e kishte shtyrë atë drejt idesë për vizualizim të shkrimeve poetike përmes të cilit aktivistja ka zgjeruar horizontin krijues të saj.“Me kalimin e kohës, nga vetmosmjaftushmeria artistike është ndjerë nevoja që shkrimet poetike feministe t’i vizualizoj dhe me video-performancë, duke e krijuar konceptin dhe më pas projektin artistik #fourartsforactivism” – thotë Ms. Indefinite.“Duke bashkëdyzuar konceptualisht aktrimin, koreografinë, kompozimin dhe regjinë, në ndërthurje të poezisë me muzikën, aktrimin me vallëzimin, ndërlidhje kjo e katër disiplinave të artit në një tërësi performative krijuese edhe ekzekutuese në video”-shton ajo.Revolta kundër femicidit, patriarkatit dhe sistemit kapitalist si pjesë të krijimtarisë së “Ms.Indefinite”Ndër krijimtaritë e Ms. Indefinite është video-performanca “Marigona nuk e qëndis më flamurin” gjirimi i të cilës është bërë tek Gjykata Themelore në Ferizaj e që i është dedikuar Marigona Osmanit, 18 vjeçares nga qyteti i Ferizajt e cila u vra në gusht të vitit 2021.18-vjeçarja vitin e kaluar ishte dërguar pa shenja jete në Emergjencën e Spitalit të Ferizajt nga Dardan Krivaça dhe Arbër Sejdiu, të cilët u identifikuan pas disa orësh dhe u shpallën në kërkim nga Policia e Kosovës.Prokuroria e Ferizajt ka ngritur aktakuzë ndaj Krivaçës dhe Sejdiut të dyshuar për vrasjen mizore të Marigona Osmanit.“Është  reagim dhe kundërshtim artistik ndaj neglizhencës së sistemit prokurorial dhe gjyqësor në vend, në përgjithësi ndaj sistemit të drejtësisë së Republikës së Kosovës si dhe vetë mendësisë vrastare femicide dhe qasjes patriarkale në shoqërinë kosovare” – thotë “Ms.Indefinite”.Aktivistja tutje shpjegon se mesazhi alegorik  i video-performancës ka qenë që e pamja për Marigonën do të qëndrojë e hapur me ngushëllime për kryeshnosh tek Gjykata Themelore në Ferizaj deri ne shqiptimin e dënimit maksimal për vrasësit e saj.“Metaforikisht video-performanca paraqet ndërlidhjen në mes simbolikës së Marigonës që ka qëndisur flamurin kombëtar dhe Marigonës duke qëndisur plagët e vdekjes, nëpërmjet himnit kombëtar që e trajton vdekjen e një dëshmori, të transformuar në një himn feminist poetik-recital për dëshmoren e padrejtësisë institucionale dhe shoqërore” – shton ajo.Një tjetër video performancë është “Gjaku ynë, Taksa juaj” të cilën aktivistja thotë se e ka realizuar në Ditën e shëndetit menstrual në kuadër të kampanjës “PECETA NUK ËSHTË LUKS”, të organizuar nga Qendra për Informim, Kritikë dhe Aksion (QIKA).Pjesë nga video-performanca “Gjaku ynë, Taksa juaj”. FOTO: Ms.Indefinite“Video-performanca “Gjaku ynë, taksa juaj!”, ka ardhur si kundërshtim artistik ndaj varfërisë menstruale dhe stigmatizimit  te menstruacioneve, duke reaguar përmes artit kundrejt taksimit 18% të produkteve menstruale” – thotë Ms.Indefinite.Një tjetër temë e trajtuar nga Sadikaj është edhe stereotipi patriarkal në shoqërinë kosovare të cilën ajo e ka sfiduar përmes video-performancës triologjike “Koha Matriarkale” që kundërshton artistikisht sistemin kapitalist që shtyp dhe diskriminon “rolin dhe profesionin e saj” si grua dhe nënë, për punët e shtëpisë, në shtyllat si: përgatitjen e ushqimit, pastrimin e shtëpisë, kujdesin për fëmijët.“Profesione këto që nuk iu paguhen as për ditë dhe as për muaj, rol ky që nuk i vlerësohet as për javë dhe as për vite, pa pagë, honorar dhe mëditje, për angazhimin e përditshëm dhe kontributin vjetor”- thotë ajo.Pjesë nga video-performanca triologjike “Koha Matriarkale”. FOTO: Ms.IndefinitePjesë nga video-performanca triologjike “Koha Matriarkale”. FOTO: Ms.IndefinitePjesë nga video-performanca triologjike “Koha Matriarkale”. FOTO: Ms.Indefinite“Labirinti i barazisë” është një tjetër video-performancë përmes të cilës Ms.Indetifinite thotë se në mënyrë artistike “kontradiktore” avokon në çmitizimin e mitit të martesës si konstrukt shoqëror dhe familjar.Pjesë nga Video-Performanca “Labirinti i barazisë”. FOTO: Ms.IndefinitePjesë nga Video-Performanca “Labirinti i barazisë”. FOTO: Ms.Indefinite“Ndërsa, “paradoksalisht” nëpërmjet përformimi nëpër pesë rrugët që mbajnë emrat e figurave të grave që kanë kontribuar ndër gjenerata, adreson alegorikisht diskriminimin gjinor që është prezent edhe në emërtimin e rrugëve dhe shesheve, përmes simbolikës si dëshmi që kontributi i madh i shumë grave, diskriminohet nga sistemi dhe shoqëria patriarkale” – tregon artistja.Së fundmi listës së krijimtarisë së Ms. Indefinite i është shtuar edhe video-përfomanca “1/6” e cila sipas aktivistes ngre zërin duke protestuar artistikisht kundër femicidit, duke vënë në pah dhe kujtesë, jo vetëm emrat e gjitha grave të vrara nga burrat, ndër vite, por edhe të gjithë emrat e vrasësve të tyre.“Jo vetëm viktimat gra të kujtohen, por edhe vrasësit burra të mbahen në mend, duke kërkuar nga gjitha institucionet: përgjegjësi për vrasjet e grave, drejtësi për gratë e vrara dhe dënim maksimal për vrasësit e grave!” – potencon aktivistja.Pjesë nga video-perfomanca “1/6”. FOTO: Ms.IndefiniteNë janar të këtij viti, Lirije Qerimaj ishte vrarë në Llaushë të Skenderajt. 48-vjeçarja u vra me armë zjarri, të cilën, sipas aktakuzës, e shkrepi bashkëshorti i saj, Skënder Qerimaj. Viktima kishte kërkuar mbrojtje nga shteti, por asaj nuk i ishte dhënë siguri. Disa ditë para vrasjes, Lirije Qerimaj e kishte raportuar rastin në Polici.Ndërsa dy gra të tjera u vranë në Kosovë brenda gjashtëmbëdhjetë ditëve të fushatës “16 ditët e aktivizimit kundër dhunës mbi baza gjinore”.Në ditën e parë të kësaj fushate, më 25 nëntor 2022 ndodhi në vrasje e rëndë ku një burrë dyshohet se vrau me sëpatë gruan e tij në Prishtinë.Rasti tjetër ishte ai 35-vjeçares shtatzënë, Hamide Magashi e cila u vra me 30 nëntor 2022 pranë objektit të Gjinekologjisë në QKUK. Bashkëshorti i Hamides, Sokol Halili ishte i dyshuari kryesor për vrasjen e gruas së tij e cila ishte në javën e fundit të shtatzënisë. Ajo u qëllua tri herë nga Halili me armë.Sfidat përgjatë procesit të krijimtarisëSadikaj shpjegon se procesi i tërë krijimtarisë deri tek finalizimi i tij është proces i gjatë.“Përgatitja zgjatë thuajse një deri në muaj, ndërsa realizimi varësisht nga rrethanat dhe dinamika, me raste një javë me raste gjithçka përfundon brenda tri-katër ditëve” – shpjegon ajo teksa përmed dhe faktorët tjerë që mund të jenë sfidues gjatë realizimeve.“Duke marrë parasysh që gjithmonë video-performancat i realizoj në ambientet të hapura, çdo herë sfiduese është moti gjatë stinëve te vitit, temperaturat e larta dhe te ulëta” – thotë aktivistja.Sipas saj, një ndër proceset më sfiduese ka qenë realizimit i video-performancës “Koha Matriarkale” për shkak të temperaturave të larta në të cilat është realizuar kjo krijimtari.“Përveç peripecive të tjera gjatë procesit realizues performimi është zhvilluar pa pushim për orë të tëra, në temperaturë mbi 36 gradë në qiellin e hapur dhe në pikën e diellit” – përshkruan Ms.Indefinite.Megjithatë, aktivista refuzon që këta faktorë t’i cilësojë si pengesa apo vështirësi gjatë punës.“Gjithë këto janë në plan të dytë kur marrim për bazë qëllimin e kauzës dhe mesazhin e përçuar në trajtimin e çështjeve feministe, si dhe ndikimin në shoqëri që video-performancat arrin të kenë, kjo jo vetëm që është vetë përmbushje artistike por edhe personale” – shprehet ajo.Ekofeminizmi synim në listën e tematikave të ardhshmeMs. Indefinite thotë se si artiste feministe ajo konsiderohet edhe artiste ambientaliste, dhe shphrehet se si e tillë përpos tematikave feministe që ajo trajton në artin feminist, fokusin e saj artistik prentendon ta drejtojë edhe në tematikat ambientaliste mbi zhvillimin e ekofeminizmit në Kosovë.“Duke trajtuar feminizmin ekologjik edhe përmes artit, nëpërmjet diciplinave artistike si rryma në lëvzijen filozofike dhe politike që kombinon çështjet ekologjike me ato feministe”-përmbyll ajo."
"‘Haveit’ e quan reagim prej homofobiku deklaratën e deputetit të LVV-së, Gazmend Agushollit
Deputeti i Lëvizjes Vetëvendosje, Gramos Agusholli ka reaguar në Facebook ndaj blerjes së veprës “Dita e Shën Valentinit” të kolektivit “Haveit” nga Ministria e Kulturës, Rinisë dhe Sportit.Fotografia “Dita e Shën Valentinit” është prezantuar në Galerinë Kombëtare në kuadër të prezantimit të veprave të blera të artistëve tanë pamor këtë viti nga MKRS.Për fotografinë “Dita e Shën Valentinit”, MKRS ka paguar 10 mijë euro.Në fotografi janë 4 vajza, të cilat shkëmbejnë puthje me njëra tjetrën.Me një fjalor goxha të ashpër ndaj përmbajtjes së veprës, deputeti Agusholli e quan si absurde dhe ofenduese veprën e blerë nga ministria.“Për këtë foto janë ndarë 10 mijë euro prej buxhetit të Kosovës. Me taksat tona financohet ky projekt “arti”. Absurde është tendenca që dhunshëm me “normalizu ”seksualitetin e dikujt. Dhunë psikologjike mbi ne dhe fëmijët tonë.  Askujt mbi këtë tokë nuk po i intereson çka bëni ju nëpër shtëpitë tuaja. Pse po besoni që keni kaq shumë relevancë?! Shumë zor po i japin disa, e prapë as nuk po i dojnë as nuk po i pranojnë.  Krejt aparatin propagandistik, fondet dhjetëra milionëshe, edhe rezultati ne fund zero.  Për disa përshkrimi i punës: Ndjekim fonde! Sqarim për fund: Te unë nuk pinë ujë: cancel kultura, presioni, shantazhi e aq më pak ofendimet” – ka shkruar Agusholli në Facebook.Postimi i Agushollit është shpërndarë edhe nga deputetë tjerë të LVV-së; Eman Rrahmani e Visar Korenica. Deputeti Agusholli nuk ka pranuar të përgjigjet në pyetjet e KALLXO.com lidhur me arsyet që e shtynë të reagojë ndaj një vepre arti.Ndaj postimit të Agushsollit ka reaguar kolektivi ‘Haveit”-i, por edhe artistë pamorë.Në një përgjigje për KALLXO.com Kolektivi “Haveit” realizuesi i veprës “Dita e Valentinit”, thotë se është përkeqardhje që në Kuvendin e Kosovës ka deputet homofobik.“Na vjen keq që ka në parlament njerëz homofob, të cilët gjejnë hapësirë për të vjellë vrerin e tyre kudo që munden. Deputetët e Kosovës ish dashtë me reagu për rastin e foshnjës në lavatriçe, për gjyshet e rrahura e për gratë e vrara, e jo të reagojnë për puthje e dashuri” – thuhet në përgjigjen e “Haveit”-it.Pos sipas Kolektivit “Haveit”, kjo foto tregon se sa ndikim dhe fuqi ka arti i tyre, gjë që ka bërë që të jetë edhe në  arkivin e shtetit.“Mesazhi i fotos është që dashuria gjithmonë triumfon me ç’rast atë vit patëm marrë shumë kërcënime me vdekje. Ndikimi i veprës tonë është aq i madh sa edhe sot ‘trondit’ shoqërinë gjë që bën te kuptohet që kemi ecë shumë pak përpara” – ka thënë “Haveit” për KALLXO.com.Ndërkaq, krijuesi Dardan Zegrova thotë se kjo fotografi nga “Haveit” po vazhdon me nxjerr në pah homofobinë e deputetëve.“Homofobia e deputetëve Gramos Agusholli, Eman Rrahmani dhe Visar Korenica e shprehur lirshëm dhe me krenari për këtë fotografi, është vetëm edhe një manifestim i hapur i homofobisë pas atij të fundit ku deputetet nuk lejuan miratimin e Projekt kodit-civil në kuvend” – -ka shkruar Zhegrova në Facebook.Fotografia  “Dita e Shën Valentinit” është bërë në vitin 2014 për ditën e Shën Valentinit. Vajzat në foto janë katër artiste nga Prishtina, çiftet motra; Vesa dhe Hana Qena dhe Alkete dhe Lola Sylaj, të cilat e kanë formuar koleketivin “Haveit” në vitin 2011 si reagim artistik ndaj ngjarjeve në Kosovë. "
"Vihet gurthemeli për objektin e ri të Teatrit Kombëtar në Tiranë
Ka nisur sot në Tiranë ndërtimi i ndërtesës së re të Teatrit Kombëtar në Tiranë (TKT). Gurthemelimi për ndërtimin e këtij objekti është përcjellë nga artistë të njohur e zyrtarë të lartë të shtetit shqiptar.Lajmi për nisjen e punimeve për ndërtimin e Teatrit të ri Kombëtar në Tiranë është bërë nga kryeministri shqiptar, Edi Rama.Rama ka shkruar në Facebook se ndërtesa e re e TKT-së  do të jetë një vepër mbresëlënëse e Tiranës, duke e krahasuar me stadiumin Arena Kombëtare. “Teatri Kombëtar – Vendosim sot gurin e themelit për ndërtimin e godinës së Teatrit të Ri Kombëtar, e cila do të jetë një tjetër vepër arkitektonike mbresëlënëse e Tiranës së shekullit XXI, që njësoj si stadiumi i ri kombëtar do t’u shërbejë me kushtet më optimale aktorëve e spektatorëve, po edhe do të hyjë me dinjitet në radhën e objekteve më të mira të të njëjtit lloj në Evropë”, ka shkruar kryeministri Rama në Facebook.Nisja e punimeve për ndërtimin e këtij objekti është kundërshtuar nga Aleanca për Mbrojtjen e Teatrit. Kjo aleancë e cila mbledhë artorë të TKT-së, por edhe qytetarët të tjerë, po akuzon drejtuesi e shtetit shqiptar dhe ata të Tiranës për tjetërsim të pronës së TKT-së dhe dyshime se prona e këtij teatri do të përdoret edhe për qëllime biznesi.Në 2018 Kuvendi i Shqipërisë votoi për rrëzimin e ish-objekti të TKT-së të ndërtuar në vitin 1939, me arsye se nuk i plotëson kushte teknike për një objekt teatri.Vendimi i Kuvendit të Shqipërisë nxiti reagimet e Aleancës për Mbrojtjen e Teatri, kundërshtoi arsyet e rrëzimit.Pavarësisht kundërshtimeve, ish-objekti i TKT-së u rrëzua në maj të viti 2020.   "
"Shfaqja ‘Gratë’ jepet sot premierë në Teatrin Kombëtar
Shfaqja “Gratë’ me regji të Nastazja Domaradzka jepet sot në ora 20:00 premierë në Amfiteatrin e Teatrit e Kombëtar të Kosovës, në Pallatin e Rinisë në Prishtinë.Shfaqja “Gratë” është një protestë teatrore për promovimin dhe mbrojtjen e të drejtave të grave.Repriza e kësaj shfaqjeje jepet nesër dhe pasnesër në ora 20:00 në Amfiteatrin e Pallatit të Rinisë.Në shfaqje luajnë: Lumnije Sopi, Edona Reshitaj, Gresa Pallaska, Xhejlane Godanci, Sheqerie Buqaj, Shengyl Ismaili.  "
"The Economist: Serialet më të mira televizive të vitit 2022
The Economist ka listuar 10 serialet më të mira të vitit 2022, të cilat janë:“Andor”Edhe pse i vendosur në universin e mbushur me “Star Wars”, nuk ka kalorës Jedi, Lordë Sith, apo as përmendje të “forcës” mistike. Në vend të kësaj, kjo seri prej 12 episodesh fokusohet në operacionet burokratike, neglizhencën dhe shtypjen e Perandorisë dhe mënyrën se si ajo provokoi një rebelim të njerëzve të thjeshtë që përfundimisht do të përfshinte Luke Skyëalkerin. Rezultati është i jashtëzakonshëm – dhe hyrja më e mirë në këtë ekskluzivitet të gjerë që nga “The Empire Strikes Back”“Bad Sisters”Grace (Anne-Marie Duff) është e martuar me një burrë të tmerrshëm – aq i tmerrshëm, në fakt, sa motrat e saj i referohen kunatit të tyre si “The Prick”. Secili nga katër vëllezërit e motrat e Grace ka një arsye personale ose profesionale për ta urryer burrin e Grace. Kur mundimi i tij për Grace arrin kulminacionin e tij një Krishtlindje, ato vendosin të marrin masa. Sharon Horgan, e cila bashkë-shkroi shfaqjen dhe luan në të, sjell një mendje të errët në një skenar që kap në mënyrë të përsosur dinamikën e motrës. Sarah Greene (“Njerëz normalë”) është veçanërisht e këndshme si Bibi hakmarrëse.“Barry”Bill Hader, anëtar i dikurshëm i ekipës stë “Saturday Night Live”, është kreatori, udhëheqësi i shfaqjes, ylli dhe drejtori kryesor i kësaj shfaqjeje të HBO, e cila ndjek një vrasës që merret me dramatikë amatore. Ai shpreson ta rrëfejë fshehurazi fajin e tij, por në vend të kësaj e gjen veten në një rrugë të trazuar drejt yllit të Hollivudit. Nominalisht është një komedi (çdo sezon është nominuar në atë kategori në Emmys); por shfaqja bëhet gjithnjë e më e errët pasi historia e dhunshme e protagonistit të saj, çrregullimi i stresit post-traumatik i varrosur nga koha e tij si ushtar në Afganistan dhe karriera në rritje  vë në rrezik jetën e atyrë që i ka afër vetës së tij.“The Bear”Dy histori të publikuara në vitin 2022 ngërthejnë në vete klaustrofobinë dhe kaosin e një kuzhine profesionale. Që të dy, “Boiling Point”, një film britanik i filmuar në një xhirim të vazhdueshëm, dhe “The Bear”, një serial amerikan, fokusohen në kuzhinierë të talentuar dhe me probleme, të cilët duhet të grinden me punonjësit e padisiplinuar, një hapësirë pune të çrregullt dhe një biznes të rrethuar nga vështirësi financiare. Shfaqja e Christopher Storer u dallua në paraqitjen e hendekut midis botës së zymtë, hierarkike të kuzhinës së lartë dhe dyqanit të çrregullt dhe të pakëndshëm të sanduiçëve në Çikago, ku protagonisti kthehet pas vdekjes së vëllait të tij.“Better Call Saul”Edhe në një epokë të spin-off-eve të pafundme ekskluziviteti, ky serial prequel ishte i guximshëm. Sriali pati premierën e tij vetëm një vit e gjysmë pas episodit të fundit të paraardhësit të tij të mirënjohur, “Breaking Bad”. Për më tepër, emisioni bëri një protagonist nga një bit-player, një avokat mbrojtës penal. Megjithatë, “Better Call Saul” vërtetoi shpejt se prequels jo vetëm që mund të përputhen me pritjshmëritë, por edhe t’i tejkalojnë ato. Në sezonin e fundit, Vince Gilligan dhe Peter Gould ofruan një finalizim të bukur për historinë e Saulit, si dhe një kritikë të televizionit anti-hero të çerekshekullit të kaluar, përfshirë “Breaking Bad”.“Derry Girls”Një gjë tjetër e mirë mori fund këtë vit: sitcom-i i gëzuar i Lisa McGee. Përgjatë tri sezoneve të tij, shfaqja ekuilibronte adoleshentët me reflektime prekëse mbi jetën në Irlandën e Veriut në vitet 1990. Finalizimi i tij ishte një eksplorim vërtet emocionues i ndikimit të Marrëveshjes së së Premtes së Mirë në jetën e personazheve të saj të rinj. Seria e tretë shfaqi një kolonë zanore brilante, skena qesharake (të tilla si një luftë për biletat e Fatboy Slim) dhe një pamje të jashtëzakonshme nga Liam Neeson.“Hacks”Kjo komedi-dramë, për marrëdhëniet profesionale mes dy femrave të gjeneratave të ndryshme, është më shumë se shuma e pjesëve të saj. Në sezonin e dytë, Deborah (Jean Smart), një komediane e njohur, dhe Ava (Hannah Einbinder), shkrimtare e re, e vendosin komedinë e tyre në turne nëpër Amerikë. Synimi është të përmirësohet zanati i Deborss dhe të përballet me traumat e saj, por seriali gjithashtu merr në pyetje mizorinë dhe dobësinë e dy udhëheqësve të tij pa gjykuar asnjërën ose duke harruar të jetë qesharak.“Pachinko”Përshtatur nga romani më i shitur i Min Jin Lee për vitin 2017, ky serial Apple tv+ përshtatet shumë në tetë episodet (ose “kapitujt” e tij). Ai përcjell katër gjenerata të një familjeje, duke kërcyer midis Japonisë dhe ish-kolonisë së saj, Koresë, në gjysmën e parë të shekullit të 20-të dhe Tokios në fund të viteve 1980. Komploti prek paragjykimet, krimin e organizuar, lojërat e fatit dhe luftën e dytë botërore.“Severance”Imagjinoni nëse mendja juaj mund të ndahet: të ndahet në mënyrë kirurgjikale në dy vetë, në mënyrë që të mund të “punoni shumë” dhe “të luani fort”. Kjo është premisa e kësaj distopie emocionuese të vendit të punës, e bashkëdrejtuar nga Ben Stiller. Çdo element është ekzekutuar me saktësinë e një neurokirurgu; Së bashku dizajni i skenës, montimi, performancat me personalitet të ndarë, shkrimi dhe partitura nxjerrin në pah konfliktet e brendshme të personazheve të tij. Rezultati është një ekzaminim suspensues i të drejtave të punës dhe kërkimi i pakapshëm për ekuilibrin punë-jetë.“Sloë Horses”Bazuar në romanet e spiunazhit nga Mick Herron, kjo shfaqje del përtej modeleve të zakonshme të dramave të spiunazhit britanik duke përzier aksione serioze me humor cinik. “Sloë Horses” është i vendosur në Slough House me ndriçim të dobët dhe të rrënuar, një divizion i MI5 që synon t’i ndëshkojë agjentët e dështuar dhe të mërguar të inteligjencës përmes punës së zënë. Jackson Lamb (Gary Oldman) është mjeshtri i tyre i dehur dhe luftarak. Me muzikë origjinale nga Mick Jagger, kjo shfaqje është një shtesë e mirëpritur për një zhanër të mirëpërdorur. /The Economist "
"Silvinjo merr drejtimin e kombëtares së Shqipërisë në futboll, më 9 janar bëhet prezantimi
Trajneri brazilian, Sylvio Mendes Campos Júnior, ka marrë drejtimin e kombëtares së Shqipërisë në futboll.Lajmin e ka bërë të ditur Federata Shqiptare e Futbollit në faqen e saj zyrtare ku edhe ka njoftuar për marrëveshjen e arritur.Seleksionues të ri i kombëtares shqiptare do ta zëvendësojë italianin Edoardo Reja, i cili për tri vjet e gjysmë kishte udhëhequr kuqezinjtë.Sylvio Mendes Campos Júnior, i njohur për publikun si Silvinjo, ka përzgjedhur si ndihmës të tij argjentinasin Pablo Javier Zabaleta Girod dhe brazilianin Dorival Guidoni Junior.Sipas njoftimit, marrëveshja mes FSHF-së dhe stafit të ri drejtuar nga Silvinjo parashikon një kohëzgjatje 18-mujore deri në përfundim të Euro 2024.“Marrëveshja ka në thelb të saj arritjen e objektivit të vetëm që ka Shqipëria në këto eliminatore, kualifikimi për në finalet e Euro 2024. Në rast të arritjes së objektivit është rënë dakord që trajneri dhe stafi i tij të përfitojnë bonuse të konsiderueshme” – thuhet në njoftim.48-vjeçari Silvinjo ka drejtuar Lyonin dhe Corinthiansin.Si lojtar kishte qenë pjesë e skuadrave si Arsenali, Barcelona, Celta Vigo e Manchester City.Më datë 9 janar, Silvinjo dhe stafi i tij do të jenë në Tiranë për të nënshkruar kontratën dhe më pas për të bërë prezantimin e tyre në ora 11:00 në sallën e stadiumit “Air Albania”."
"Medalje dhe fitore historike: Yjet që e shndritën sportin kosovar përgjatë vitit 2022
Xhudistë, futbollistë, boksierë, skitarë e basketbollistë ngritën lart flamurin e Kosovës në arenën ndërkombëtare përgjatë vitit 2022. Radio Evropa e Lirë ka grumbulluar disa prej ngjarjeve që shënuan disa nga sukseset më të mëdha të sportit kosovar këtë vit.4-20 shkurt: Kosova, për herë të parë me dy garues në Lojërat Olimpike DimëroreNë Lojërat Olimpike Dimërore Pekin 2022, Kosova u përfaqësua për herë të parë me dy garues, Albin Tahirin dhe Kiana Kryeziun.Tahiri, i cili kishte debutuar në Lojërat Olimpike Dimërore të vitit 2018, arriti suksesin më të madh të Kosovës në këto gara duke e zënë vendin e 15-të në kombinimin alpin në skijim.Ai garoi edhe në tri kategori të ndryshme, të cilat zuri vendin e 30-të, të 35-të dhe të 37-të.Ndërsa, për herë të parë, përkrah Tahirit, në këto gara Kosova u përfaqësua edhe nga një vajzë, Kiana Kryeziu. Ajo debutoi me skijim në sllallomin e madh në konkurrencën e vajzave, ku zuri vendin e 49-të.30 prill: Fazliu e argjendtë dhe Krasniqi e bronztë në Kampionatin EvropianEkipi i xhudistëve të Kosovës e mbylli Kampionatin Evropian, që u mbajt në Sofje të Bullgarisë, me një medalje të argjendtë dhe një të bronztë.Të argjendtën Kosovës ia dhuroi Laura Fazliu, e cila me tri fitore me Ippon dhe një me Wazaari arriti deri në finalen e kategorisë së peshave deri në 63 kilogramë.Por, pasi kishte mposhtur garueset nga Izraeli, Britania e Madhe, Çekia dhe Spanja, Fazliu në finale pësoi humbje nga britanikja Gemma Howell. Megjithatë, 22-vjeçarja shënoi suksesin më të madh të Kosovës në këtë garë dhe tani radhitet në pozitën e 21-të në ranglistën botërore për kategorinë e saj.Listës së medaljeve të xhudistëve nga Kosova iu shtua edhe një e bronztë, e fituar në këtë garë nga Distria Krasniqi. Kampionia Olimpike e Kosovës e mposhti gjermanen Mascha Ballhaus në ndeshjen për medaljen e bronztë në kategorinë deri në 52 kilogramë.18 maj: Sadiku i jep fund epokës 44-vjeçare të Kosovës pa medalje në boksBoksierja kosovare Donjeta Sadiku e fitoi medaljen e bronztë në Kampionatin Botëror të Boksit, në kategorinë e peshave deri në 60 kilogramë, që u mbajt në Stamboll të Turqisë. Me këtë fitore, 23-vjeçarja i dha fund ecurisë së boksit kosovar pa medalje në kategorinë e seniorëve që nga viti 1978.Në rrugëtimin e saj drejt medaljes së bronztë, Sadiku mposhti garuesen nga Taipei, Wu Shih-yi, atë nga Kongo, Jocelyne Tshamala dhe atë nga Japonia, Ayska Taguchi. Ëndrrën për të artën ia shoi amerikania Rashida Ellis, por medalja e bronztë e Sadikut u vlerësua si “suksesi më i madh në histori të boksit kosovar” nga Komiteti Olimpik i Kosovës.Boksierja kosovare shënoi sërish sukses në tetor, kur fitoi edhe një medalje të bronztë, këtë herë në Kampionatin Evropian, që u mbajt në Mal të Zi.28 qershor – 3 korrik: Astera Tuhina, në top-pesëshen më të mirë në garën e FIBA-sAstera Tuhina, 18-vjeçare, u zgjodh në mesin e pesë basketbollistëve më të mira në ndeshjet e zhvilluara në Qipro, në kuadër të FIBA Kampionatit Evropian për Shtete të Vogla.Me një mesatare prej 11 pikëve të shënuara, shtatë kërcime dhe 5.3 asistime për ndeshje, Tuhina arriti ta bëjë të ditur se është “një nga shpresat e basketbollit të Kosovës”, siç kanë thënë nga Federata e Basketbollit e Kosovës.Tuhina – që tani luan për ekipin e basketbollit të Universitetit Shtetëror të Uashingtonit – i kishte ndihmuar Kosovës ta shënojë një fitore në këtë garë.5 korrik – 3 nëntor: Ballkani arrin sukses të paprecedentë në garat evropianeMë 5 korrik, klubi nga Suhareka, FC Ballkani, nisi një rrugëtim historik në parakualifikime, kualifikime dhe pjesëmarrje në garat evropiane – duke u bërë klubi i parë kosovar që kualifikohet në fazën e grupeve të një gare evropiane.Pasi fitoi titullin e kampionit të Kosovës në sezonin paraprak, Ballkani nisi garat në Evropë me ndeshjen në rundin e parë kualifikues për Ligën e Kampionëve kundër klubit nga Lituania, Zalgiris.Edhe pse ndeshjen e parë e mbylli me barazim 1:1, Ballkani nuk arriti të vazhdojë tutje në kualifikimet për këtë garë pasi ndeshjen kthyese e humbi me rezultat 1:0.Por, rrugëtimi në kualifikimet për Ligën e Konferencës solli rezultate më të mira për klubin kosovar. Pas fitoreve të arritura në tri runde kualifikuese, Ballkani mori pjesë në fazën e grupeve të kësaj gare.Klubi nga Suhareka nuk arriti ta kalojë fazën e grupeve – ku u radhit i fundit në tabelë, me katër pikë të fituara gjithsej – por kualifikimi deri në këtë fazë mbetet arritje historike për klubet e futbollit në Kosovë.7 tetor: Krasniqi, e bronztë në Kampionatin BotërorKampionia olimpike e Kosovës, Distria Krasniqi, e fitoi medaljen e bronztë në Kampionatin Botëror të Xhudos 2022 në Uzbekistan, pasi e mundi xhudisten nga Izraeli, Gefen Primo, në ndeshjen për këtë medalje.27-vjeçarja nga Peja – që tani radhitet e treta në botë në kategorinë e peshave deri në 52 kilogramë – synonte medaljen e artë, por ishte ndalur në rrugën drejt kësaj medaljeje nga xhudistja britanike, Giles Chelsie, në gjysmëfinale.Kjo ishte hera e dytë që Krasniqi fitoi medalje të bronztë në Kampionat Botëror të xhudos. Përgjatë këtij viti, ajo ka shtuar katër medalje të arta, dy të argjendta dhe dy të bronzta në koleksionin e saj. REL"
"Vdiq legjenda e futbollit, Pele
Ka vdekur në moshën 82-vjeçare legjenda braziliane e futbollit, Pele.BBC raporton se në vitet e fundit ai vuante nga problemet me veshka dhe prostatë.Pele iu nënshtrua një operacioni për të hequr një tumor nga zorra e trashë në shtator të vitit 2021, pasi tumori u zbulua në testet rutinë.Ai u ripranua në spital në fund të nëntorit 2022.Siç raporton BBC ai vlerësohet se ka shënuar një rekord botëror prej 1,281 golave në 1,363 paraqitje gjatë një karriere 21-vjeçare, duke përfshirë 77 gola në 92 ndeshje për vendin e tij.I vetmi lojtar që fitoi Kupën e Botës tre herë, duke ngritur trofeun më 1958, 1962 dhe 1970, u shpall Lojtari i Shekullit nga FIFA më 2000."
"Muriqi: Do të punoj çdo ditë që ta nderoj vendin tim
Vedat Muriqi është zgjedhur futbollisti i vitit në Kosovë, çmim i ndarë nga Federata e Futbollit të Kosovës.Sulmuesi kosovar për herë të dytë e ka fituar këtë çmim, teksa nuk ka mundur të jetë prezent për ta marrë atë shkaku i obligimeve me Mallorcan.Megjithatë sulmuesi prizrenas ka shfrytëzuar profilin e tij zyrtar në Instagram për të treguar se është zgjedhur më i miri i vitit në Kosovë, duke falënderuar të gjithë për përkrahjen.28-vjeçari ka thënë se është krenar me çmimin e marrë, derisa do të punoj në çdo aspekt për ta nderuar vendin e tij Kosovën.“Jam shumë i lumtur dhe krenar që jam përzgjedhur si “Futbollisti i Vitit” për herë të dytë në ceremoninë e ndarjes së çmimeve “Lauretët e vitit””.“Në çdo aspekt të karrierës sime do të punoj më shumë çdo ditë për të nderuar vendin tim dhe sportistët e rinj që më kanë idhull. Faleminderit shumë,ju dua”, ka shkruar Muriqi.Kujtojmë që Muriqi është golashënuesi më i mirë në histori të Përfaqësueses së Kosovës, derisa ka pasur një vit të jashtëzakonshëm me Mallorcan. /Telegrafi/"
"Si ndodhi që ‘bishti’ i Lionel Messit ta rishpërfaqë racizmin e mediave perëndimore?
Manteli arab i njohur si “bisht’, ishte një shenjë respekti për Messin pas fitores së tij në Kupën e Botës. Mirëpo, redaksitë injorante nuk do ta kuptojnë asnjëherë këtë.Të dielën që lamë pas, miliarda njerëz ishin të përqëndruar sy e veshë në stadiumin Lusail në Katar, teksa Argjentina u kurorëzua kampione e Kupës së Botës pas një finaleje të shkëlqyeshme kundër Francës.Megjithatë, në vend që të fokusoheshin te madhështia e futbollit që bota sapo kishte parë, mediat perëndimore zgjodhën të fiksoheshin në atë se si Emiri i Katarit e veshi Lionel Messin, kapitenin argjentinas, me mantelin, petkun tradicional arab të njohur si “bisht“.Reagimet nga disa ekspertë dhe gazetarë e kanë pasqyruar të njëjtin racizëm dhe islamofobi që ka qenë e përhapur gjatë gjithë turneut dhe në vitet para tij. Por ata gjithashtu e vënë në pah mungesën e diversitetit që kap shumicën e redaksive perëndimore – gjë që e kufizon aftësinë e tyre për ta kuptuar pjesën më të madhe të botës përtej stereotipeve thellë të ngulitura.“Akti bizar që e shkatërroi momentin më të madh në historinë e Kupës së Botës”, tani i redaktuar, ishte titulli i një gazete britanike, The Telegraph. “Absolutisht zymtë” shprehej titulli në Fox Sports dhe “I turpshëm” shprehej titulli tjetër nga “Yahoo Sports”.Të tjerë zgjodhën deklarata qartësisht raciste, me Mark Ogden, gazetar i ESPN që shprehej në këtë mënyrë: “Të gjitha fotot janë shkatërruar nga dikush që e bën atë të veshë një pelerinë që duket sikur do t’i presë flokët”. Në mënyrë të ngjashme, Dan Walker, prezantues i televizionit të futbollit shkroi, në një postim të fshirë tanimë, “Vë bast se Mbappe është i kënaqur që arriti ta devijojë mantelin e çuditshëm rrjetë me stoli ari”, duke sugjeruar se humbja e një finaleje të Kupës së Botës do të ishte më me vend.“Bisht’, i njohur gjithashtu si aba ose abaya në vendet e tjera arabe, është një veshje simbolike që ndërlidhet me prestigjin, nderin dhe shtatin. Është një e veshur në raste të veçanta dhe vetëm nga figura të larta fetare, dhe udhëheqës politikë ose fisnor, të cilët përfaqësojnë sukses të jashtëzakonshëm.Nderimi që bëhet duke e veshur një ‘bisht’, veçanërisht nëse ajo mbulohet nga një person prestigjioz – e lëre më nga udhëheqësi i Katarit – është një privilegj i rrallë, një kalorës apo kurorëzim në shumë mënyra. Të dielën, ajo veçse ia shtoi madhështinë asaj nate të madhe dhe ishte në njohje të asaj që Messi e ka arritur.Ky Botëror nuk e përfaqësonte vetëm fitoren e Argjentinës. Ai gjithashtu vulosi statusin e Messit në sytë e shumë njerëzve si “GOAT” (më i madhi i të gjitha kohërave) i futbollit – më i madhi jo vetëm krahasuar me bashkëmoshatarin e tij Cristiano Ronaldo, por ndoshta edhe me ish-ikonat më të mëdha të lojës së futbollit, të tillë si Pele dhe Diego Maradona. Ai tani ka fituar çdo trofe të shquar që sporti ka për të ofruar, duke përfshirë shtatë tituj të Topit të Artë – që i jepen lojtarit më të mirë çdo vit.Tani, e kuptoj se që nga fëmijëria ka qenë ëndrra e Messit të luajë për Argjentinën. Një pjesë e kësaj ëndrre ka të ngjarë ta përfshijë shpresën për ta ngritur një ditë trofeun e artë të Kupës së Botës me një fanellë të Argjentinës sikurse kishte bërë Maradona para tij. Është e arsyeshme ta pyesim veten nëse dëshirat e Messit u tejkaluan nga ngjarjet në skenë. Mirëpo, zemërimi i mediave perëndimore nuk ka të bëjë me ëndrrën e Messit. Bëhet fjalë për një mungesë vullneti, të zhytur në racizëm dhe orientalizëm, për të pranuar se futbolli dhe festimet mund të duken ndryshe në pjesë të ndryshme të botës.Messi në asnjë moment nuk u duk se tregoi përbuzje për ‘bishtin’. As fanella e tij me numrin 10 të Argjentinës – një fanellë kaq ikonike sa u shit globalisht përpara finales – nuk u mbulua përtej njohjes.Nuk është e pazakontë që atletëve fitues t’u jepen dhurata ose veshje që i pasqyrojnë kulturat lokale. Shembulli më i përshtatshëm është fitorja e Peles në Kupën e Botës 1970 në Meksikë, ku një sombrero iu vendos në kokë. A ishte “rrëmbyer” momenti i Peles, siç pretendonte ‘7 News Australian’ se ndodhi në rastin e Messit?Në të vërtetë, që nga dita kur Katarit iu dha e drejta për të qenë nikoqir i Kupës së Botës, mediat perëndimore e kanë shpërfaqur “tronditjen” e tyre. Kundërshtimet eurocentrike dhe hipokrite vazhduan në ngritjen e turneut epokal dhe vazhduan përmes tij. Zemërimi për ‘bishtin’ e Messit ishte shpërfaqja e fundit e injorancës.Suksesi i ekipit kombëtar maroken në Kupën e Botës ishte përfaqësues i krenarisë për shumë arabë dhe afrikanë në mbarë botën. Për mua, si një arab irakian, ishte vërtet frymëzuese ta shihja triumfin e një kombi tjetër arab dhe t’i dëshmoja festimet e tyre kulturore të ngjashme. Por, ashtu sikurse me ‘bishtin’, media perëndimore shfaqi edhe një herë injorancën anti-arabe pas serisë së fitoreve tronditëse të Marokut.Pasi ata përfundimisht u përkulën para Francës në gjysmëfinale, ESPN postoi një fotografi të lojtarëve marokenë në sexhde, një simbol i përulësisë ndaj Zotit për miliarda muslimanë në mbarë botën. Mirëpo mbishkrimi aty thoshte: “Lojtarët dhe stafi marokenë përkulen në shenjë vlerësimi ndaj mbështetësve të tyre që ishin aty prezent aq masivisht”.Gazeta gjermane, Welt, i krahasoi lojtarët marokenë që festonin duke e drejtuar njërin gisht drejt qiellit me luftëtarët e ISIS-it. Asnjë burim perëndimor nuk bën paralele të tilla për Messin kur ai feston duke drejtuar gishtat drejt qiellit pasi shënon gola. Pamjet e përzemërta të lojtarëve marokenë që festojnë me nënat e tyre, një pasqyrim i rëndësisë së familjes në kulturat afrikane dhe arabe, u bënë temë talljeje nga një kanal televiziv danez: Marokenët u krahasuan me një familje majmunësh.Megjithatë, një racizëm i tillë, injoranca dhe paaftësia e plotë në gazetari nuk janë krejtësisht befasuese duke pasur parasysh mungesën e përfaqësimit në shumicën e redaksive perëndimore. Në Shtetet e Bashkuara, 40 për qind e popullsisë nuk është e bardhë. Megjithatë, një studim i Institutit Reuters të vitit 2020 zbuloi se gati 90 përqind e redaktorëve kryesorë janë të bardhë. Përmirësimi i diversitetit në nivelet e larta në redaksitë do t’i ndihmojë mediat perëndimore të ndërtojnë masa mbrojtëse kundër shfaqjeve të injorancës – megjithëse kjo do t’u duhej këtyre organizatave ta pranonin dështimin e tyre në çmontimin e pengesave ndaj rritjes për gazetarët jo të bardhë.Në botën arabe, disa e quajnë me entuziazëm kapitenin argjentinas të veshur me ‘bisht’ si “Sheikh Messi”. Edhe kjo është një pasqyrim i dashurisë që ai gëzon. Le të mos e njollosim fitoren e lavdishme të tij – dhe të Argjentinës – me një zemëratë raciste mbi një gjest admirimi dhe respekti/Al JazeeraPikëpamjet e shprehura në këtë artikull janë të vetë autorit dhe nuk e pasqyrojnë domosdoshmërisht qëndrimin editorial të Al Jazeera.Përgatiti: Nuhi Shala"
"Fitorja e Argjentinës, tifozi rrezikon jetën gjatë festimeve - VIDEO
Pasi Argjentina arriti të fitojë Kampionatin Botëror të futbollit kundër Francës, tifozët që mbështesin këtë skuadër futbolli festuan në mënyra të ndryshme.Por ku tifoz argjentinas rrezikoi jetën duke festuar në majën e monumentit të obeliskut në kryeqytetin, Buenos Aires.Kjo video tregon tifozin që ka dalë nga dritarja e monumentit dhe duke valëvitur flamurin argjentinas.Videon mund ta shihni në këtë LINK.  "
"Lionel Messi shpallet lojtari më i mirë i Kampionatit Botëror 'Katar 2022'
Lionel Messi është shpallur lojtari më i mirë në Kampionatin Botëror, “Katar 2022”.Messi ka shënuar shtatë gola në këtë kampionat.Argjentina sonte fitoi këtë kampionat në ndeshjen kundër Francës.Kampionati Botëror, “Katar 2022” nisi më 20 nëntor dhe përfundoi sonte.Argjentina fiton Kampionatin Botëror"
"Argjentina fiton Kampionatin Botëror
Kombëtarja e Argjentinës është fituese e Kampionatit Botëror, Katar 2022.Argjentina është përballur me Francën në finalen e këtij botërori, ndaj të cilës fitoi në penalltim me rezultat 4:2.Kampionati Botëror “Katar 2022” ka nisur më 22 nëntor. "
"Franca barazon sërish rezultatin me Argjentinën
Franca ka shënuar gol ndaj Argjentinës, rezultati tashmë është 3:3.Sonte po luhet ndeshja finale e Botërorit, që po mbahet në Katar."
"Franca barazon rezultatin me Argjentinën
Brenda pak minutash Franca ka shënuar dy gola ndaj Argjentinës duke barazuar kështu rezulatin, në pjesën e dytë të ndeshjes finale të Botërorit 2022 që po mbahet në Katar.Golat u shënuan nga Kylian Mbappe."
"Përfundon pjesa e parë e ndeshjes Argjentinë – Francë
Ka përfunduar pjesa e parë e finales së Botërorit, mes Argjentinës dhe Francës.Në pjesën e parë, Argjentina shënoi 2 gola ndaj Francës.Golin e parë e shënoi Lionel Messi, ndërsa të dytin, Angel Di Maria."
"LG, televizori që nuk ka nevojë për kabllo shtesë dhe që i transmeton pamjet dhe zërin përmes valëve
LG prezantoi televizorin 97-inç LG Signature OLED M (modeli M3) në CES 2023. Është televizioni i parë në botë që përdor teknologjinë Zero Connect, pra pranon video dhe audio në kohë reale me valë.Sipas kompanisë LG, ndryshe nga televizorët standardë, të cilët kanë të gjitha portat hyrëse për lidhjen e pajisjeve të jashtme të vendosura anash ose mbrapa, M3 vjen me një kuti të veçantë Zero Connect që dërgon me valë sinjale video dhe audio në ekranin 97 inçësh të LG-së. Meqenëse mund të vendoset larg televizorit, kutia Zero Connect e bën instalimin më të lehtë dhe jep më shumë liri në rregullimin e hapësirës.Kutia vjen me porte të shumta për pajisjet e zakonshme HDMI, të tilla si kutitë kabllore/satelitore dhe konzolat e lojërave, dhe gjithashtu mund të lidhet me valë me shiritat zanorë të përputhshëm.Zgjidhja me valë e LG-së i lejon përdoruesit të shijojnë përmbajtje 4K 120 Hz dhe tingull të qartë e të mprehtë pa ndërprerje ose ulje të cilësisë, falë një algoritmi të zhvilluar posaçërisht që identifikon në çast rrugën optimale të transmetimit. Kështu, ndihmon për t’i minimizuar gabimet ose ndërhyrjet në transmetim, sepse njeh ndryshimet në mjedisin e menjëhershëm, të tilla si lëvizjet e njerëzve ose kafshëve shtëpiake në dhomë, dhe ndryshon shtigjet në përputhje me rrethanat.Për fuqinë maksimale të sinjalit, antena e kutisë mund të rrotullohet dhe/ose të anohet lehtësisht për t’u lidhur me televizorin dhe për përdorim maksimal, kutia Zero Connect aktivizohet me njohjen e zërit, që do të thotë se përdoruesit mund ta ndezin dhe kontrollojnë M3 dhe pajisjet e lidhura duke folur komanda të thjeshta.Përveç Zero Connect, M3 mund të mburret edhe me One ëall Designe, për shkak të të cilit TV dhe kllapa e integruar vendosen në të njëjtën linjë me murin pa një boshllëk të dukshëm.Tani për tani, LG nukka dalë me çmimin e pritshëm të kësaj pajisjeje (ose më saktë, këtyre), por dihet se ajo mund të shfaqet në treg në gjysmën e dytë të vitit 2023./Dnevnik.hrPërgatiti: Nuhi Shala"
"Intelegjenca artificiale do ta ndryshojë mënyrën se si e përdorim Windows-in
Potenciali i intelegjencës artificiale është i jashtëzakonshëm dhe se sa zhvillim është arritur në këtë fushë mund të shihet më së miri në shembullin e fundit të chatbot-it ChatGPT, i cili mund të bëhet një kërcënim për Google-n e pazëvendësueshme. Inteligjenca artificiale do të bëhet gjithnjë e më shumë pjesë e jetës sonë të përditshme, duke përfshirë mjetet dhe shërbimet e njohura që përdorim.Pasi u përhap lajmi në internet këtë javë se Microsoft do ta aplikojë intelegjencën artificiale OpenAI në shfletuesin e saj të internetit Edge, tani dihen disa nga planet e kompanisë për ëindoës. Dhe ato përfshijnë gjithashtu intelegjencën artificiale.Gjegjësisht, siç ka deklaruar Panos Panay, personi i parë përgjegjës për sistemin operativ të Microsoft-it për kompjuterë, gjatë konferencës për media të AMD në panairin e elektronikës së konsumit CES, intelegjenca artificiale duhet të ndryshojë, bukvalisht, gjithçka që bëni në Windows. Siç raportohet nga The Verge, Panay e tha këtë në kontekstin e procesorëve të rinj celularë të AMD (Ryzen 7000) që vijnë me një motor të veçantë AI dhe, sipas pretendimeve të kompanisë, është njëzet për qind më i shpejtë se ai në MacBook Pro me M1. Çipi pro.Panay nuk e shpjegoi se si AI do ta ndryshojë përvojën e përdorimit të Windows, por ofroi disa aplikacione. Për shembull kur bisedoni përmes kamerës së internetit, ai mund ta turbullojë automatikisht sfondin, ta zbulojë kontaktin me sy dhe ta kornizojë dritaren e bashkëbiseduesit gjatë një bisede për ta identifikuar qartë folësin aktual.Edhe pse këto nuk janë opsione spektakolare, në The Verge thonë se kjo i tregon planet më të mëdha të Microsoft në treg dhe se me kalimin e kohës do të vënë gjithnjë e më shumë theksin tek intelegjenca artificiale në produktet e tyre, e cila duhet ta përmirësojë përvojën tonë në përdorimin e këtyre produkteve./The VergePërgatiti: Nuhi Shala"
"CNN: Apple ka humbur 1 trilion dollarë në vlerën e tregut brenda vitit 2022
Kapaciteti i tregut të Apple ka rënë nën 2 trilionë dollarë në tregtimin e ditës së martë për herë të parë që nga fillimi i vitit 2021 dhe një vit pasi Apple u bë kompania e parë publike e teknologjisë me vlerë 3 trilionë dollarë.Aksionet e Apple (AAPL) përfunduan të martën me rënie gati 4% pasi një raport ngriti shqetësime rreth kërkesës së konsumatorëve për produktet e saj. Nikkei raportoi se Apple (AAPL) kohët e fundit kishte njoftuar disa furnizues për të ndërtuar më pak pjesë për disa nga pajisjet e saj më të njohura për tremujorin e parë, duke përfshirë AirPods, Apple (AAPL) ëatch dhe MacBooks.Ashtu sikurse kompanitë e tjera të teknologjisë, Apple është përballur me problemet e zinxhirit të furnizimit dhe shqetësimet se frika e recesionit mund t’i rëndojë në shpenzimet e reklamuesve dhe të konsumatorëve, duke përfshirë produktet më të shtrenjta si iPhone.Përpara periudhës shumë të rëndësishme të blerjeve të festave, Apple po përjetonte “kërkesë të fortë” për modelet iPhone 14 Pro dhe iPhone 14 Pro Max, mirëpo priste dërgesa më të ulëta se sa pritej për shkak të ndërprerjeve të lidhura me Covid-in në një furnizues në Kinë. Ndërkohë që vlera e tregut e Apple ka rënë ndjeshëm, kompanitë e tjera të mëdha të teknologjisë kanë pësuar rënie më të madhe të përqindjes. Aksionet e Amazon dhe Facebook-ut (Meta) janë ulur përkatësisht me rreth 50% dhe 63% gjatë vitit të kaluar. Për krahasim, Apple është ulur me rreth 31% gjatë së njëjtës periudhë.Megjithatë, Apple tani i bashkohet kompanisë Amazon në një klub ekskluziv që askush nuk dëshiron të jetë pjesë e kompanive që kanë humbur 1 trilion dollarë në vlerën e tregut./CNNPërgatiti: Nuhi Shala"
"Automjetet Tesla me shitje të jashtëzakonshme në Evropë
Edhe pse mediat janë dominuar nga histori negative që kanë të bëjnë me Tesla-n ditëve të fundit, kryesisht për shkak të rënies së madhe të çmimit të aksioneve dhe ngadalësimit të kërkesës për automjetet e tyre elektrike, automjetet e tyre janë ende jashtëzakonisht të njohura dhe shiten mirë në mbarë botën. Ne kemi shkruar tashmë për suksesin që Modeli Y e ka arritur në Norvegji. Në këtë treg, këtë vit Model Y theu rekordin për numrin e njësive të shitura, i cili u vendos në vitin 1969 nga VW Beetle.Mirëpo ky automjet nuk është i njohur vetëm në Norvegji, por edhe në të gjithë Evropën. Deri më tani nuk ishte e pazakontë që modelet e Tesla të ishin më të shiturit në tregje të caktuara evropiane, por deri vonë nuk ishin kurrë më të shiturit në tregun e përgjithshëm evropian.Kjo ka ndryshuar tani. Sipas të dhënave për shitjet e automjeteve në tregun evropian, autmjeti më i njohur në nëntor ishte modeli Y i Tesla-s. Interesant është fakti se vendin e parë në atë listë në të gjithë Evropën e zuri ky automjet për herë të parë në shtator, por për shkak të një sasi më e vogël dërgesash nga Kina, shitjet ranë në tetor.Të dhënat për muajin nëntor u publikuan së fundmi dhe Model Y u bë sërish automjeti më i shitur në Evropë – jo vetëm në mesin e automjeteve elektrike, por në të gjithë tregun.Gjatë kësaj periudhe, kompania e Musk shiti më shumë se 19,000 Model Y dhe parashikimet e analistëve thonë se mund të presim shifra edhe më të mira të shitjeve në muajin aktual. Gjegjësisht, vetëm në Norvegji tashmë janë dorëzuar rreth 5 mijë copë nga këto automjete. Një arsye e madhe e rritjes së shitjeve të këtij automjeti në tregun evropian qëndron në fabrikën Tesla në Berlin, e cila aktualisht prodhon 3 mijë Model Y në javë, ndërsa modelet e tjera vijnë nga fabrika në Shangai./ ElectrekPërgatiti: Nuhi Shala"
"Elon Musk mbart mbi vete një rekord të jashtëzakonshëm negativ
Pas një kohe kur kompanitë dhe individët thyen rekorde (pozitive) sa i përket vlerës së tregut të kompanive dhe pasurisë personale, së fundmi rekordet janë thyer sërish – por kësaj radhe ato janë negative.Tashmë e kemi përmendur një rekord të tillë të Amazon, e cila u bë kompania e parë publike në botë që humbi një trilionë dollarë në vlerën e tregut.Elon Musk tani është bërë pronar i një rekordi të tillë negativ. Domethënë, edhe pse ende nuk ka pse të frikësohet për financat e tij, Musk u bë personi i parë në botë që humbi 200 miliardë dollarë, pra pasuria e të cilit u zvogëlua për atë shifër.Është interesante se edhe në mesin e vitit të kaluar, mediat spekuluan se Shefi Ekzekutiv i Tesla-s dhe pronari aktual i Twitter-it mund të bëhej miliarderi i parë në histori dhe sipas disa parashikimeve, duhej të ishte që në vitin 2024. Por që të ndodhte një gjë e tillë ishte e nevojshme rritja e vazhdueshme e vlerës së kompanive të Musk dhe gjendjes së tij financiare sigurisht që nuk e ndihmoi blerja e Twitter-it, rrjeti social për të cilin ai pagoi 44 miliardë dollarë.Pak më shumë se një vit më parë, në nëntor të vitit 2021, pasuria e Musk ishte rreth 340 miliardë dollarë. Ishte në një kohë kur, pavarësisht nga pandemia, kufizimet dhe bllokadat, biznesi po lulëzonte. Më pas filloi rënia, e cila u përshpejtua më tej nga lufta në Ukrainë dhe kriza energjetike.Rezultatet e gjithë kësaj ndjehen tani nga e gjithë bota në formën e inflacionit të lartë dhe, siç parashikojnë analistët, recesionit të ardhshëm.Elon Musk e ka ndjerë këtë rënie të pasurisë së tij, e cila, sipas të dhënave të fundit të Bloomberg, tani arrin në “vetëm” 137 miliardë dollarë.Musk humbi pjesën më të madhe të pasurisë së tij përmes aksioneve të Tesla. Vlera e tregut e prodhuesit më të madh të automjeteve elektrike dikur ishte më shumë se një trilion dollarë dhe tani është rreth 385 miliardë, çka tregon qartë se sa ka rënë kjo vlerë.Musk, natyrisht, nuk është i vetmi pasanik që humbi shumë para, por llogaria e tij ishte më e prekura.Gjatë vitit të kaluar, miliarderët e botës humbën pothuajse dy trilionë dollarë pasuri, dhe më humbjen më të madhe e pësuan pasanikët amerikanë, të cilët humbën rreth 660 miliardë dollarë, me Elon Musk që humbi më së shumti./ Huffington Post "
"Këta janë celularët ku WhatsApp do të ndalojë së punuari duke filluar nga 1 janari
Pas 31 dhjetorit, WhatsApp do të ndalojë së punuari për miliona telefona me softuer të vjetëruar pasi zhvilluesit njoftuan një përditësim të madh të aplikacionit.Nga 1 janari, njerëzit me modele të vjetra telefonash nga prodhuesit, përfshirë Apple dhe Samsung, do të duhet të bëjnë ubdate telefonat e tyre nëse duan të vazhdojnë të përdorin aplikacionin e mesazheve, transmeton Telegrafi.Ata që do të preken nga ky vendim do të marrin një mesazh paralajmërues përpara se WhatsApp të ndalojë së punuari, kështu që nuk ka nevojë të shqetësoheni për atë nëse do t’ju vijë papritmas.Duke shpjeguar përditësimin – i cili prek mbi 40 modele telefonash – WhatsApp tha: “Pajisjet dhe softueri ndryshojnë shpesh, kështu që ne rishikojmë rregullisht se cilat sisteme operative mbështesim dhe bëjmë përditësime.“Për të zgjedhur se çfarë të mos mbështesim, çdo vit ne, si kompanitë e tjera të teknologjisë, shikojmë se cilat pajisje dhe softuere janë më të vjetrat dhe kanë numrin më të vogël të njerëzve që ende i përdorin ato.“Këto pajisje gjithashtu mund të mos kenë përditësimet më të fundit të sigurisë, ose mund të mos kenë funksionalitetin e kërkuar për të përdorur WhatsApp-in.“Përpara se të ndalojmë mbështetjen e sistemit tuaj operativ, do të njoftoheni drejtpërdrejt në WhatsApp para kohe dhe do t’ju kujtohet disa herë për ta bërë ubdate”.Ndryshimi është i fundit në një varg të gjatë përditësimesh rutinë probleme me WhatsApp që rezultojnë që aplikacioni të mos jetë më i pajtueshëm me disa telefona dhe sisteme operative.Në tetor, WhatsApp njoftoi në mënyrë të ngjashme një përditësim që do të nënkuptonte se aplikacioni do të ndalonte së punuari në softuer të vjetër.Në një deklaratë në atë kohë, shpjegoi: “Për të vazhduar me përparimet më të fundit në teknologji, ne rregullisht ndalojmë mbështetjen e sistemeve operative më të vjetra për t’i drejtuar burimet tona për të mbështetur ato më të fundit.”Këtu është lista e plotë e modeleve që do të ndikojë përditësimi i 1 janarit:iPhone 5, 5cArchos 53 PlatinumGrand S Flex ZTEGrand X Quad V987 ZTEHTC Desire 500Huawei Ascend DHuawei Ascend D1Huawei Ascend D2Huawei Ascend G740Huawei Ascend MateHuawei Ascend P1Quad XLLenovo A820LG EnactLG Lucid 2LG Optimus 4X HDLG Optimus F3LG Optimus F3QLG Optimus F5LG Optimus F6LG Optimus F7LG Optimus L2 IILG Optimus L3 IILG Optimus L3 II DualLG Optimus L4 IILG Optimus L4 II DualLG Optimus L5LG Optimus L5 DualLG Optimus L5 IILG Optimus L7LG Optimus L7 IILG Optimus L7 II DualLG Optimus Nitro HDMemo ZTE V956Samsung Galaxy Ace 2Samsung Galaxy CoreSamsung Galaxy S2Samsung Galaxy S3 miniSamsung Galaxy Trend IISamsung Galaxy Trend LiteSamsung Galaxy Xcover 2Sony Xperia Arc SSony Xperia miroSony Xperia Neo LWiko Cink FiveWiko Darknight ZTKjo nuk do të thotë se WhatsApp do të ndalojë së punuari tërësisht në këta telefona të vjetër – thjesht do të thotë se kompania nuk do t’i mbështesë ata me përditësime. Pra, gabimet dhe problemet e tjera mund të shfaqen me kalimin e kohës pa ndonjë rregullim të disponueshëm.Në mënyrë të ngjashme, nuk do të keni akses në veçori të re të WhatsApp që lansohet.Nëse mundeni, mund të jetë e mundur të përditësoni sistemin operativ në pajisjen tuaj të vjetër dhe të vazhdoni të përdorni WhatsApp si normalisht.Nëse pajisja juaj nuk mund të përditësohet në një version të fundit të sistemit operativ, do t’ju duhet të blini një telefon më të ri.WhatsApp rekomandon iOS 9 e lart të Apple, dhe Android v4.3 e lart, që të vazhdojnë të marrin mbështetje.Çdo telefon me Android 4.3 ose më poshtë, dhe iOS 9 ose më poshtë, nuk do të përdorë WhatsApp në mënyrë të duhur pas datës 31 dhjetor. Platforma tashmë i ka dhënë fund mbështetjes për telefonat inteligjentë me Android 2.3.7 dhe iOS 8 në shkurt të këtij viti. /Telegrafi/"
"Zhvillohet aplikacioni që do të paralajmërojë drejtuesit e mjeteve për historinë e aksidenteve në rrugë
Aplikacioni Waze ka marrë një tjetër funksion shumë të dobishëm që do të rrisë sigurinë e pjesëmarrësve në komunikacion, i cili do të paralajmërojë drejtuesit e mjeteve për rrugët me histori aksidentesh.Waze është një nga aplikacionet e navigimit, që shumë njerëz preferojnë për informacion rreth kushteve të rrugëve dhe aksidenteve të mundshme në trafik, transmeton Telegrafi.Një tjetër veçori shumë e dobishme që paralajmëron përdoruesit për rrugët ku janë regjistruar një numër i madh aksidentesh, është duke u testuar aktualisht. Këto informacionesh mblidhen bazuar në të dhënat nga komuniteti Waze.Versioni beta i aplikacionit Waze paralajmëron për rrugët e afërta që janë me rrezikshmëri të lartë, kur bëhet fjalë për aksidente trafiku dhe i shënon me të kuqe në hartë.Megjithatë, “Geektime” shkruan se aplikacioni nuk do t’i shënojë nëse përdoruesi i përdor shpesh këto rrugë, por tregon vetëm një njoftim ‘pop-up’ për rrugët e rrezikshme rreth tij për të qenë më i kujdesshëm, por edhe për të shmangur tensionin.Funksioni është aktualisht në beta, por së shpejti do të shpërndahet për të gjithë përdoruesit e Waze. Ata që nuk e duan, do të kenë mundësinë ta çaktivizojnë në seksionin e cilësimeve të njoftimeve.Ky është një nga funksionet e para të reja që Waze ka marrë, që kur aplikacioni ra nën kontrollin e grupit që gjithashtu mbikëqyr Google Maps. /Telegrafi/"
"Waze, aplikacioni i navigimit që mund ta zvogëlojë numrin e aksidenteve dhe vdekjeve në trafik
Miliona ngasës automjetesh në mbarë botën e përdorin aplikacionin e navigimit Waze, i cili, përveç vetë navigimit, ofron shumë informacione të tjera të dobishme për drejtuesit. Një nga opsionet e reja që vjen në atë aplikacion mund të ndihmojë në uljen e numrit të aksidenteve të trafikut dhe shpëtimin e jetëve njerëzore.Përkatësisht, për përdoruesit që janë pjesë e programit të tyre beta, Waze ka filluar testimin e një opsioni që duhet t’i paralajmërojë ngasësit e mjeteve për pjesë të rrezikshme të rrugës, të cilave duhet t’u kushtojnë vëmendje dhe përqendrim shtesë gjatë vozitjes. Bëhet fjalë për rrugë ku aksidente të shumta trafiku janë regjistruar në histori dhe ky informacion është mbledhur ndër vite falë përdoruesve të këtij aplikacioni.Përveç paralajmërimit të ngasësve të Waze për këto pjesë të rrugës, aplikacioni do t’u tregojë atyre sa kohë kanë qenë në atë pjesë të rrezikshme të rrugës, në mënyrë që ta ruajnë përqendrimin e tyre në maksimum dhe të jenë tepër të kujdesshëm pas timonit.Edhe pse, sigurisht, ngasësit duhet të përqendrohen në drejtimin e automjetit gjatë gjithë kohës, është e vështirë ta ruash përqendrimin maksimal gjatë ngasjes rutinë të përditshme, domethënë gjatë një udhëtimi pak më të gjatë. Njerëzit flasin me njëri-tjetrin, ndonjëherë mendimet e tyre shkojnë gjetkë, e shikojnë telefonine tyre kur marrin një njoftim dhe të ngjashme, dhe në vende që janë më kërkuese për të vozitur për arsye të caktuara, kjo mund të jetë katastrofike.Kjo është pikërisht arsyeja pse kur pranojnë një mesazh nga Waze se janë në një pjesë problematike të rrugës, ka të ngjarë të tremben dhe t’i kushtojnë më shumë vëmendje situatës së trafikut. Për ata që mendojnë se njoftime të tilla ende mund t’i shqetësojnë, ekziston gjithmonë opsioni për t’i fikur.Waze aktualisht po e teston këtë opsion dhe nuk dihet se kur do të bëhet i disponueshëm për të gjithë përdoruesit e aplikacionit të tyre të navigimit./Android CentralPërgatiti: Nuhi Shala"
"Virusi i rrezikshëm Android i cili i përgjon përdoruesit duke u bazuar në vibrimin e altoparlantëve
EarSpy është një malware (virus) i ri për pajisjet që përdorin sistemin operativ celular të Google dhe aftësitë e tij janë mjaft të frikshme për privatësinë e përdoruesit. Megjithatë, duhet theksuar menjëherë se ky malware nuk përhapet përmes telefonave apo tabletëve, por pas tij qëndrojnë shkencëtarë nga pesë universitete në SHBA dhe është krijuar vetëm për qëllime kërkimore.Malware-i i tyre mund t’i lexojë të dhënat e mbledhura nga sensorët e lëvizjes, si vibrimet e altoparlantëve të telefonit gjatë një bisede. Duke qenë se modelet e mëparshme të telefonave të mençur nuk kishin sensorë kaq të avancuar, sulme të tilla nuk ishin të mundshme më parë.Megjithatë, tani situata është ndryshe dhe EarSpy tregon se sa progres është bërë vitet e fundit në fushën e teknologjisë së telefonave të mençur, të tillë si sensorët e lëvizjes dhe xhiroskopët, apo çfarë rreziku kërcënon përdorimin e të dhënave të marra nga kjo teknologji. Në hulumtim u përdorën dy modele të telefonave të mençur, të dy pak më të vjetër dhe të dy nga e njëjta kompani – OnePlus.Njëri është modeli OnePlus 7T i prezantuar në vitin 2016, ndërsa tjetri është OnePlus 9 i vitit 2019 dhe diferenca mes të dhënave të mbledhura në këta telefona është e konsiderueshme, natyrisht në favor të modelit më të ri.Kështu, modeli OnePlus 9 ishte në gjendje të mblidhte më shumë të dhëna për shkak të teknologjisë së tij më të avancuar dhe nuk është e vështirë të konkludohet se kjo sasi e të dhënave është shumë më e lartë në modelet edhe më të reja.Ndër të tjera, EarSpy mund t’i përgjojë thirrjet dhe prej tyre ta njohë gjininë dhe madje edhe identitetin e përdoruesit, si dhe mund ta njohë pjesërisht përmbajtjen e bisedës, e gjitha kjo bazuar në të dhënat e regjistruara nga akselerometri nga vibrimi i altoparlantit.Malëare në telefona është në gjendje ta njihte gjininë midis 77.7 dhe 98.7 përqind, ndërsa njohja e të folurit është e suksesshme midis 52 dhe 55 përqind./Tech RadarPërgatiti: Nuhi Shala "
"Me ndihmen e aplikacionit ‘Find my Phone’ gjendet gruaja e zhdukur pas një aksidenti trafiku
Një grua e cila u zhduk pasi u largua nga një mbledhje e Krishtlindjeve me familjen e saj është gjetur nga të afërmit në një lokacion më shumë se 200 metra nën autostradën 18 në një zonë malore në veri të San Bernardino. Ajo u gjet me ndihmën e aplikacionit Find My iPhone të përdorur nga të afërmit e saj.Lidhur me aksidentin e ndodhur nuk dihej për orë të tëra.Ditë më pas, anëtarët e Departamentit të Zjarrfikësve të Qarkut San Bernardino postuan në Facebook se familja e saj u shqetësua sepse nuk qenë në gjendje ta kontaktonin atë mëngjesin tjetër.Të afërmit e saj e aktivizuan aplikacionin Find my Phone për ta gjetur atë, duke i drejtuar ata në autostradën 18 pranë komunitetit North Park të San Bernardino, thanë zjarrfikësit.Gruaja e lartcekur ka pësuar lëndime të rënda, nga ku ambulanca e ka dërguar në spitalin më të afërt. /Dnevnik.hrPërgatiti: Nuhi Shala "
"Norvegji: Popullariteti i Tesla-s e tejkalon atë të VW Beetle me rekord nga viti 1969
Kur bëhet fjalë për elektrifikimin, Norvegjia është disa hapa përpara konkurrencës. Ndërkohë që disa tregje të mëdha synojnë ta ndalojnë shitjen e modeleve të reja me benzinë ​​dhe naftë nga mesi i dekadës së ardhshme, Norvegjia planifikon ta bëjë këtë që në vitin 2025. Me subvencione dhe përfitime të ndryshme, ky vend i ka bërë automjetet elektrike interesante për më shumë njerëz (natyrisht se ndihmon edhe fakti që norvegjezët kanë standarde të larta), kështu që sot, kur mendojnë për blerjen e një automjeti të ri, shumica prej tyre fillimisht mendojnë për një automjet me motor elektrik.Këtë e vërtetojnë shifrat e shitjeve dhe vitin e kaluar pjesa e automjeteve elektrike arriti në 65 për qind, ku nuk përfshihen hibridet. Kërkesa për automjete elektrike këtë vit është edhe më e madhe, duke arritur në 80 për qind, ose gati 90 nëse përfshijmë automjetet hibride.Kërkesa më e madhe në Norvegji është për Tesla-n, pra modelin e tyre Y. Se sa e njohur është ai automjet, më së miri e tregon fakti se e ka thyer rekordin për numrin e njësive të shitura, që mbahej nga legjendarja Volkswagen që nga viti 1969. Gjegjësisht, në atë kohë në Norvegji janë shitur 16.709 modele Beetle, ndërsa deri më tani në Norvegji janë shitur 16.748 modele Model Y. Deri në fund të vitit ky numër duhet t’i afrohet 18.000, dhe pyetja është se sa kohw do të jetë vetura e Teslës mbajtës rekord për numrin e automjeteve të shitura gjatë një viti.Sa i përket modeleve të tjera, i dyti më i shitur është Volkswagen ID.4, i cili gjithashtu është shumë i kërkuar (më shumë se 11,000), i ndjekur nga Škoda me modelin Enyaq iV dhe, natyrisht, të dy këto modele kanë motorë elektrikë./Electrek "
